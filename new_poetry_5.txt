山山浮翠远，处处落红深。独立柴门外，长歌托素心。
翠华重幸日，瑞气霭龙牙。元老频承宠，宸章特赐嘉。
调和归静穆，暑雨绝咨嗟。共仰明良会，唐虞岂有加。
一字同华衮，天香遍齿牙。光辉悬日月，矍铄入褒嘉。
边海安持重，经纶但咄嗟。愿言崇令德，君赐看重加。
东南形胜地，城阙似排牙。德遍久无斁，恩承新孔嘉。
秀登甲乙选，野静癸庚嗟。遥识吾王豫，畴咨无可加。
赓歌千古盛，巴里愧聱牙。共喜鲸波伏，难忘棠荫嘉。
空持观水术，不觉望洋嗟。击壤聊同调，殊恩分外加。
忆昔长安道，同时侍玉皇。公方翔凤阁，予谬含鸡香。
公才简帝心，捧檄来闽疆。予亦衔命出，连镳共一方。
长溪接三山，灯火每相望。三山领十郡，公政惟春暄。
愧予持布鼓，安敢拟雷门。虑囚参末议，稍稍窥篱樊。
左提复右挈，卵翼感殊恩。正期侍颜色，朝命移朱幡。
朱幡出东宁，未至民先喜。东宁本荒服，伏莽多虎兕。
吏黠营奸私，荆蓁欺兰芷。下车公毅然，为水不如火。
期月风肃清，千里歌乐只。三载政大成，青草生囹圄。
受代及瓜期，承乏适命予。竭蹶步后尘，鲁直公独许。
不惜屈天潢，谓予长马齿。告予旧政教，相勖敦古处。
送公往朝天，公去予独住。坐公政事堂，尺寸守公度。
宽猛本相济，非敢妄攀附。抚公旧松桂，复思新雨露。
邮传秉节回，双旌喜重渡。村社久巡历，风土公素谙。
立马迎前驺，呼声乐且湛。公治推至诚，风雨皆和甘。
予惟谨受教，举一思反三。独搔旧头颅，顾影殊自惭。
白日去鼎鼎，青鬓换华颠。政绩无可纪，素餐年复年。
君恩许放归，山足尚轻便。布衣款戟门，重申旧缠绵。
愿公崇令德，报国仗大贤。执手意无极，欲言心转忘。
至人退即进，我法柔为刚。存道固存拙，不卑亦不亢。
波澜生古井，兰蕙失芬芳。飞渡一泓海，置身千仞冈。
尔雅自姬公，搜讨穷大块。后有山海经，所言同志怪。
荒略何从稽，于说亦荑稗。乃知天地间，赋形各万派。
若非域外游，直犹等聋聩。巡方绣衣行，几及扶桑界。
东溟凌沧波，惊涛历澎湃。既至振纪纲，问民轸病瘵。
闻见往往殊，耳目为一快。其中植物繁，罗列登市卖。
五色烂然陈，厥状难尽话。细文如锦章，粗文如方罫。
枝叶非寻常，异味皆可嘬。召工写此图，摹仿在公廨。
碧绿与丹朱，肖真事挥洒。称名复辨种，按之悉能解。
我生里閈间，未得广行迈。多识惭古人，拘墟徒自絓。
晴窗试展看，意旷若脱械。虚名玷使星，愿无远弗届。
行年将六十，三仕到澎阳。海国东南峤，星经牛女乡。
天悬青共远，水接碧同长。飓发疑雷吼，沙飞似雾茫。
有时奔万马，无计卧双樯。风景虽多别，民情却甚良。
勤耕蓣作饭，俭用布为裳。麦稻还须籴，豆麻尚可粮。
黍黄村火密，草绿讼庭荒。柴户何尝闭，蒲鞭不用扬。
官闲惟啸月，民乐可烹羊。窃禄亦云久，留名敢谓芳。
光阴飞石火，花甲变星霜。将别还延伫，思归欲束装。
群黎虽祖饯，一苇早轻杭。暂息鹭州地，追怀赋短章。
今日共称觥，当年赋鹿鸣。雄才挥笔阵，弱冠拔茅征。
北阙蒲轮逮，南陬竹马迎。官方鳌岫着，宦迹凤山呈。
会展交衢骥，旋迁出谷莺。紫陵飞舄至，淡水旧弦更。
时雨随车澍，春风满座生。虚堂悬镜朗，片玉贮壶清。
政类屯田佛，人原洛社英。岁星符出丙，巴曲谱长庚。
南山开寿域，东阁订诗盟。晋爵黄钟叩，摛词寸莛轻。
有邦烝至治，大化普无声。郦菊他年饮，园葵此度倾。
登龙怀御李，司马幸瞻荆。妙手栽花遍，天庥戬榖赓。
弧辉宜久照，松柏重莼羮。日月无停轨，芳时最难留。
人生当为欢，慽慽复焉求。幸有芳尊在，旷然涤繁忧。
熏风被广陌，兰茝散林邱。凫鷖何处来，唼唼鸣沙洲。
叹我羽翼短，飘颻莫与俦。长歌沧海外，知我共绸缪。
他乡莫望远，独立况黄昏。落日鎔天海，归舟刺岛亹。
鷾鸸无缓翦，鱼虎不空翻。此际忘机者，心情孰与论。
海阔偏宜月，天南不觉秋。自怜家尚在，甘与梦同游。
香瘴潜浮桂，狂潮欲上楼。一杯乡国酒，休为看花留。
林黑涧逾响，天青山更高。诸蕃能跽拜，前队肃弓刀。
卧簟惟功狗，喧枝尽伯劳。不因程计日，待猎看风毛。
聚落鱼盐市，通衢负贩居。潮头低窄港，桥背受轻车。
伐蔗饭牛足，诛茅煅蛎余。青橙与霜橘，味苦代新蔬。
客久澹无欲，无鹊非所望。断我近音信，无雁成两伤。
燕骄不肯蛰，仲冬来草堂。菊以玉为蕊，榴如琴有房。
傍帷鸣蝘蜓，依户守蛈蟷。宵深一叶堕，十月天微凉。
昨者估客归，为言落漈事。遭此四面风，淜滂无由避。
皇威慑海若，崩角革顽凶。昔从倭鬼役，今为王者农。
酋长加以冠，族类裸其躬。震惊鞭挞力，嬉戏刀剑锋。
独竦兕廌立，两岐羱角端。不簪亦不弁，杂卉翼以翰。
短布无长缝，尚玄戒施缟。桶裙本陋制，不异蛮犵狫。
石楼盘百级，涌出似孤城。下岸临沧海，依然禾黍生。
头白不须怜，安居已是仙。闲门迟过鸟，孤屿得遥天。
潮视盈亏月，风随顺逆船。此中堪玩世，知有太平年。
八月浑如夏，冰纹枕簟斜。渴虹淹溽暑，毒雾莽风沙。
破梦无名鸟，伤心未见花。自怜情漫浪，更拟着浮槎。
西偏惟落日，东向一烟峦。不爽针盘路，无形铁板关。
鱼舠纷似叶，战舸静如山。深隐成安宅，毋忧海国顽。
亦有奇情在，都疑梦里逢。潮生惊战鼓，日尽骇边烽。
挟火麒麟飓，摧云傀儡锋。秋容何处好，千里木芙蓉。
诸番多窟宅，深就瘴云安。竹坞疑熊馆，茅居结马鞍。
山荒朝猎豹，田熟夜防獾。此是羲皇上，文身似羽翰。
信此飘零眼，浮观别异同。四时无正候，百物有奇功。
版籍翻稽妇，蛮村浑贱翁。糟醨聊可啜，应笑学郫筒。
海国多新意，生涯自不贫。清流环靛户，白水散令人。
零露龙嘘漐，油云蜃积鳞。所嗟铅椠客，风俗未相亲。
殊方今乐国，襁负自成邻。饧酿酬田祖，蛮讴赛水神。
蓣苗田鹿喜，蔗叶野牛驯。经术能师古，豳风属此人。
秋雨滋篔箨，凄风养秀葽。醍醐闲伴少，榔枥野情遥。
毂击煎饧灶，樯维煅蛎窑。喧嚣那可息，猿鹤漫相招。
物情殊熳烂，问俗竟何如。乐事喧鼍鼓，哀音转犊车。
番荒逃火鹿，海熟上潮鱼。生理无妨陋，安恬可瑟居。
欲补虫鱼注，徒多玩物情。文禽悬羽息，沙蟹寄螺生。
守拙蠨蛸隐，争雄蜥蜴鸣。大都观变化，蠢蠢只空名。
秋宵常独坐，宜树漫相招。积水光摇动，连天气郁陶。
蝠飞迎月露，鸡唱逐风潮。引领还空舍，余生本寂寥。
回首平生事，心将迹并奇。溯江曾学懒，入海为求诗。
云水交相适，鱼龙两不疑。还舟无处觅，大火又西驰。
杪秋似初夏，和风正轻靡。从游四五人，出郭二三里。
细路入幽篁，平沙渡寒沚。羡木行行直，崇冈面面起。
故叶凌冬青，新枝垂暮紫。茅店阒无人，远望洵足美。
门前百尺阴，荫此一溪水。桄榔围古寺，故境野情迷。
绕槛寒流细，排云碧笋齐。尘清花弄色，市远鸟闲啼。
朔风飞一鸟，沧海别情多。香气浮兰茝，新寒透茑萝。
静中惟不疚，忙际却无颇。最好湘南句，幽吟破睡魔。
遥遥上淡水，草色望凄迷。魑魅依山啸，鸱枭当路啼。
茅檐落日早，竹径压风低。岁暮犹春意，花香趁马蹄。
金风初荐爽，流火伏阴来。雨过泉声咽，山明树色开。
薜萝随绿水，杨柳拂苍苔。千里难穷处，向谁问钓台。
出郭天四垂，墨云挟狂雨。势如万镞飞，作气不待鼓。
弥望青葱茏，物我同栩栩。平畦漾縠纹，犁锸应时举。
谁能甘惰农，自贻乐岁苦。为语蚩蚩氓，海滨履王土。
黄发与垂髫，愿勿入城府。熙怡若桃源，往来有渔父。
三时胼胝烦，勤焉岂无所。况当膏雨余，篝车满可许。
烟林布谷鸣，陌上鞭水牯。米家画图闲，坐览蓑笠侣。
宦迹重溟外，游情半日闲。妙香禅室静，灌木鸟音蛮。
种叶常书偈，留云早掩关。稍闻烹水法，容我坐苔班。
何必远城郭，已空车马尘。因心川共逝，触指月如轮。
客愧乘槎客，僧兼卖卜人。此生期再访，幽梦或通津。
趺坐伽陀石，清筠自古今。虚中成净业，劲节印禅心。
绿染菩提果，声含檐卜林。半规新月上，妙义正堪寻。
不是东陵种，篱间别弄辉。冰纨澄夏簟，黄绢剪秋衣。
承露鹅儿嫩，迎风杏子肥。依稀明月下，疑自凤池归。
海岛已无泉，三军几断烟。贞诚虔拜祷，汲引任回旋。
渺矣澎湖屿，海中天一涯。岛开环四面，民聚约千家。
风剥山无树，潮侵石有花。捕鱼生计足，不解植桑麻。
秋半犹炎热，中庭草木香。片云天浅碧，疏叶橘轻黄。
不厌虫鸣急，还贪竹影凉。人闲公事少，无睡夜初长。
劝农亲民事，归途逸兴同。地高浓翠合，林静妙香通。
喜得千村雨，闲来一亩宫。寸心持半偈，顿觉海天空。
绝域三冬暮，宁辞酒碊空。漫看年少乐，不与故园同。
殊俗还多事，生涯独转蓬。梅花万里外，疏放忆图穷。
相门韦氏在，夫子独声名。岁暮远为客，怜君如弟兄。
听歌惊白鬓，飘转任浮生。同调嗟谁惜，悠悠沧海情。
大雅何寥阔，情亲独有君。几年一会面，重与细论文。
韦曲花无赖，王乔鹤不群。往还二十载，随意岭头云。
新诗句句好，俊逸鲍参军。问子能来宿，听诗静夜分。
他乡复行役，何路出尘氛。南海春天外，愁多任酒醺。
故国愁看外，江山憔悴人。飘零为客久，披豁对吾真。
尽室岂相偶，交情何尚新。勿云俱异域，白发好禁春。
吴楚东南坼，胡为君远行。不知沧海上，月是故乡明。
鸿雁几时到，云霞过客情。飘飘何所似，鸥泛已春声。
行路难如此，姑苏落海边。含凄述飘荡，发兴自林泉。
用拙存吾道，将诗莫浪传。乘槎断消息，把酒意茫然。
不见李生久，飘零似转蓬。筑居仙缥缈，门巷落青枫。
兴与烟霞会，交亲气慨中。谁能更拘束，愁坐正书空。
万里苍茫外，嵇康有故人。天涯喜相见，款曲动弥旬。
久客得无泪，长歌欲损神。故园花自发，绝域望余春。
意惬关飞动，今朝豁所思。异方同宴赏，到日自题诗。
才士得神秀，清襟照等夷。藏书问禹穴，舍此欲何之。
莽莽天涯雨，从西万里风。所居秋草净，忍对百花丛。
静者心多妙，何人高义同。异方惊会面，此日意无穷。
长为万里客，日夜向沧洲。高浪垂翻屋，沅湘万里流。
朝来没沙尾，渐拟放扁舟。虽对连山好，桃源无处求。
嗣宗诸子侄，遥忆旧青毡。前辈复谁继，含情觉汝贤。
应须理舟楫，恣意买江天。一室他乡远，相望泪点悬。
频岁贪游涉，今移海上情。鹤无宵露警，鸥逐晓烟轻。
草木惊殊状，壶餐愧此生。劳歌仍未已，敢拟志虞衡。
海势先秋阔，涛声入夜闻。逆潮骄骤雨，狂飓殷颓云。
一枕惊难定，繁喧沓不分。平生耽寂静，忽复博微醺。
过雨微云淡，高天片月明。影移花径乱，凉觉葛衣轻。
千里一轮共，中宵百感生。愿言歌窈窕，沧海若为情。
肥绿风前坼，当窗落落如。残声犹拉杂，清影半萧疏。
覆鹿难通梦，裁鱼废学书。可堪逢雨夜，辗转对床虚。
庭静已逭暑，况复攒林于。清影媚幽独，凉意亲襟裾。
伊予寄所托，若者逃于虚。西崦憺将夕，机事营何欤。
碧海初弦月，清光向夕流。半规升古塞，欹影下层楼。
河汉冥冥夜，藤萝漠漠秋。开帘镇吟望，华发不禁愁。
入秋频看月，今夜动西风。圆魄不改色，林柯振若空。
匡床无寐后，残漏苦吟中。举似维摩诘，机锋尔许通。
我往官长溪，曾见榕构屏。顷来鸿指园，又见搘梁形。
露气尊前白，家山梦里青。岁时忆荆楚，潮汐讯沧溟。
一水蒹葭溯，中年丝竹听。无端度良夜，寂历绿莎厅。
节物重阳近，殊方困久晴。翻盆一宵雨，赴壑众溪声。
瘴岭忽凉至，畬田方睌耕。萧寥到庭竹，愁滴客中情。
秋气不渡海，客心长抱山。万里一以判，怅望摧朱颜。
河汉莾迢遰，梦寐劳往还。策策西风来，音尘勿相关。
依然小摇落，何必沅湘间。沅水出且兰，湘源指阳朔。
两派汇洞庭，天空四垂角。悲哉秋为气，楚客意绵邈。
今来沧海上，心眼駴恢卓。北渚眺已远，东曦了可觉。
为拓桑郦胸，遗经事扬榷。手编下阶除，缘步薋菉葹。
贞萋尚如彼，同怀怅何之。南云翔雁鸿，影孤魂亦悲。
寂历风雨夕，谁与慰所思。苦念姜被寒，明冥路已歧。
言从古风人，寻绎鴒原诗。风人托比兴，陈义岂不高。
如何假啼笑，率尔翰墨操。似闻秋虫响，不敌天鸡号。
啁哳亦自得，久客增郁陶。乃知自然音，入耳均吟猱。
桐玉切孤朗，天律与之遭。嗤子耽啸歌，聊写劳心忉。
劳歌亦性灵，三复春草句。半生走尘坱，荃乃知其故。
食饱不知饥，丝染忽失素。所欣松菊存，烂熳得真趣。
为爱中边味，宁辞割蜜脾。余香来佛钵，再濯出清池。
薝卜风林现，醍醐露乳垂。三三劳说法，啖罢尚攒眉。
岁晏无消息，梅花似故人。何因慰幽独，只觉溷风尘。
歌为竹枝续，杯于桑落亲。孤怀更谁托，我惜小园春。
晴日逢开岁，春风趣举觞。当筵宾履错，入馔野蔬香。
迹已轻荒徼，心仍负草堂。题诗意无限，应不为欢场。
曼衍鱼龙夜，喧阗鼓角来。将军重横海，宾客快登台。
古堞星芒出，高舻火射回。还歌紫云曲，一泻白银堆。
春事行将暮，游情尚未阑。名园殊曲折，佳客共盘桓。
趣以沧洲得，怀从酒碊宽。偶然移步屧，竟日博清欢。
细路逶迤入，城南访辟疆。竹疏三径辟，树暗一扉藏。
款客虚厨具，谭诗剩草堂。不妨留少选，幽意引春阳。
造径须臾顷，支床暗霭间。泉当茶灶泻，草近药阑删。
城市喧能避，山林兴未悭。宦游嗟已久，胜事忽相关。
花木邱迟媚，蓬蒿仲蔚开。尚须疏曲沼，更拟榜层台。
绿护苔痕上，青延树色来。坐深忘日暝，清话绝氛埃。
片石撑何有，孤亭缚亦宜。朅来倦投脚，小住醉搘颐。
笋勿当蹊坼，花烦趁雨移。嘱他勤汛扫，底为后游期。
迟留心所惬，别去意如何。触迕藤梢乱，将扶竹影多。
地偏忘近远，春老惜蹉跎。良会应须念，晴天许再过。
官舍蘧庐是，萧然寄水东。忘机狎鸥鹭，阅世混鸡虫。
小海歌谁续，停云咏绝工。胜游余兴在，且复一樽同。
忠孝门风重，文章世泽深。终天攀柏泪，旷代读书心。
挚友于君取，陈人独我寻。坐中有施宿，相对亦沈吟。
树老风霜劲，庭虚几席幽。耽情仍竹素，微尚托林邱。
何季粮余几，张融宅自谋。平生潇洒意，绝域足清游。
东岭月初出，南园客未归。当筵镇幽赏，促坐伫清辉。
帙待风前展，蔬将雨后肥。愿言频过我，折简勿相违。
田田复田田，清露溅翠盖。倚槛听无声，净意舄襟带。
月晓风亦清，容色故娟好。餐之可忘饥，此花是芝草。
顾我对此图，不语心萦纡。谓置邱壑者，端属山泽臞。
枨触为长笛，飞声静夜哀。离人沧海上，孤吹水云回。
境僻绝喧籁，天寒迟熟梅。夹衣忍深坐，清听月中来。
大海潮声沓，明河夜气幽。远游轻过鸟，独处寂牵牛。
兴博传觞胜，怀增顾曲愁。更深犹促坐，为惜客中秋。
炎海无冰雪，浑忘十月天。客心故摇落，人事况推迁。
纵饮非吾愿，同袍觉汝贤。流光应共惜，岁晏此穷边。
勋业君能树，衰迟我自知。致身须及早，送老敢嗟卑。
橘失逾淮性，匏愆渡汉期。一樽还慰藉，他日记天涯。
似闻缑氏山，神秀钟伊雒。如何王子晋，只解慕笙鹤。
风雨禾中路，冰霜节后经。朅来犹梦寐，相识岂飘零。
李白诗无敌，成连棹不停。岁寒尊酒共，应惜一灯荧。
东坡在岐亭，力持杀生戒。谓同鸡豚饱，曷勿芦菔芥。
齐民有要术，蔬圃细亦大。所以渤海守，计口筹韭薤。
烹菽及脯茄，古籍均纪载。厥性详义疏，本草备图绘。
清绝让乡翁，写生出时辈。余事貌纤种，紫绿粉琐碎。
豆棚瓜架间，手摘可一再。游戏往往然，兹幅尤狡狯。
想当贵盛时，割炙恣所快。一朝厌芗腥，食单美生菜。
沿篱既吾茹，落苏亦吾爱。涉笔偶及之，肉食料可废。
列鼎故自豪，所味乃沆瀣。明公得此意，见画輙欲拜。
属题心郑重，饕餮期一汰。养福兼养财，养生此其概。
载绎东坡言，噬嗑义不昧。誓当涤三庭，常餐佐粗粝。
北风不成雪，海上有涛声。竟夕震双耳，残年无限情。
三山渺何许，习坎利于贞。坐觉扶桑晓，看予白发生。
此日新年胜，他乡旧雨稀。快晴验人意，耽静息尘机。
酒快分筵斗，花怜隔院飞。素心肯来访，深话趁斜晖。
略存山意思，数笏石争长。忽忆双峨色，难为梦寐忘。
露华滋藓碧，雨气袭衣凉。小簇罗浮境，烟云滃一堂。
寒食频年泪，羇栖万里身。松楸余怅望，节序每伤神。
老习莺花寂，离知骨肉亲。春风行坐处，谁与慰艰辛。
泉细静相求，山深静已古。真性得峥泓，幽人静无语。
飞流故喷薄，绝巘何嵯峨。所以谢幼舆，邱壑趣已多。
眼中无丹青，句妙山水障。可惜杜少陵，不见黄公望。
三十六岛外，置身毗舍耶。如何图绘里，清梦落云沙。
巳矣尚何说，因予累汝身。相从穷海外，竟作不归人。
半世惟孤露，浮生亦幻尘。白头双泪尽，忍复值残春。
尘路邈何极，流风溯不禁。蛮荒行役客，荆楚岁时心。
无分陈蒲叶，相于想竹林。驱车自兹始，愁绝为登临。
踪迹飘飘者，风萍合一宵。佛言无住着，予意总萧条。
鯷国游应倦，鸳湖兴自饶。曰归归亦得，何以慰征轺。
重巘薄巨溟，溪流赴其壑。建瓴势敢当，一泻不余勺。
何年掷山骨，弥望铺磥硌。迅湍日舂撞，涩滑勿容踱。
跨碕绝杠梁，悬絙失杙椓。当逵际兹险，徒御困各各。
赖有蛮蜑群，顶踵力翘跃。逆掠雪卷涛，敧转颷回蘀。
逾晷达前崖，神志犹错愕。咄哉大川涉，平生矢无怍。
履坦幽人贞，安居达者乐。曷弗下泽乘，少游语如昨。
迟暮原多感，兼之远宦人。况于沧海外，留滞七经春。
溪峒犹遗爱，琴书亦称贫。相逢仍一笑，慰藉见天真。
毒雾出深涧，终朝惨澹间。何人肯来此，坐石弄潺湲。
不到普陀岩，普门身忽现。万古海潮音，自此十方遍。
遇方亦成珪，石际一泓注。不敢漱吾齿，上有徐凝句。
眺远鸡笼山，寒袭鸡笼雪。亭午尚添衣，那堪曦景灭。
海外成轻别，年时海外逢。素心无几辈，华发剩孤踪。
不转有如石，后凋惟此松。眷言存息壤，庭际怅相从。
灊霍雄南服，君行迫简书。筹纡六蓼国，梦远二峨居。
祖帐当秋早，移舟忆夏初。海门离合地，啼笑意何如。
依然逢此夕，隔岁事增悲。南蒲销魂日，西州陨涕时。
星怜河鼓寂，浪聒海门驰。一雨宵深坐，知予病强支。
聚散真无定，离愁积未删。故人万里外，树色一围间。
风雨江南道，云烟海上山。相违忽相忆，行处泪痕斑。
海上稀闻雁，横琴奏塞鸿。何心避矰缴，余响散丝桐。
伫兴七弦遍，经时尺素通。怀哉岁将晏，木落楚江东。
海外腊三度，灯前泪一挥。死生俱异域，夷险本忘机。
夜寂风声厉，愁多酒力微。家人应念我，头白尚征衣。
新年剧人事，乘暇度兹辰。竹叶虽无分，梅花得少亲。
清晖揽如许，旧雨话何频。不觉西窗晚，烦纡散几巡。
三年海外身，就木已一载。旅殡良可悲，况复阻巨海。
汝来我是偕，汝归我独在。来归无差殊，月日暗相待。
肠脑汝正盛，齿发我渐改。无年为谁恸，远宦只自悔。
彭殇理一致，达者得无乃。雪涕奚所从，含酸诉真宰。
陶公高秋人，性本不谐俗。至慎阮步兵，貎以狂自覆。
贤者涉末流，迷阳伤却曲。要不小其身，高厚何蹐局。
抵鹊猥以珠，腊鼠矜为璞。所识故茫昧，况乃耳代目。
鸾鹤无卑响，松柏无凡枝。寥天邈何闻，幽谷暗勿知。
翔者高且远，植者古以奇。物各有本性，人乃盭窒之。
风不散太音，雪不虐贞姿。昭质完无亏，造物岂有私。
山吾知其高，海吾知其深。相于而白首，吾不知其心。
古人交以心，今人交以金。举世利交者，同利不同岑。
阅人无贤愚，阅世无古今。众鸟归一林，众响叶一音。
众交联一心，君子矢其忱。蜩以五月鸣，槿以一朝繁。
蜩鸣尚阅序，槿繁不及昏。饱露外何求，美荫周林园。
所志在廉让，淸响时一喧。嗟彼卉木荣，依托惟篱樊。
萎华萧艾丛，浮艳谁与扪。下士学齐物，齐末遗本根。
凉风入虚牖，初漏月痕敧。幽意少人会，息机惟自知。
远怀许元度，愿学荣启期。何处寻真乐，清宵惬所思。
不见檀栾影，溪声听亦无。疏钟空际堕，古刹望中孤。
径曲迷香篆，林荒冷苾刍。移时味禅悦，且复小跏趺。
怀人不能已，江海故绵绵。浃岁阔颜色，音书来判年。
频挥吹雨泪，忍诵停云篇。握手怅何许，西窗梦寐边。
长日度无赖，远怀扪自幽。半晡微有雨，穷海镇宜秋。
絺綌薄凉入，竹梧清响流。颇知尘事少，萧瑟转夷犹。
此行非选胜，佳处小盘桓。泉响依阶细，藤阴覆径寒。
流风溯如写，疏雨听将残。一夕秋声觉，萧然感百端。
云黑四山雨，山泉百道流。坼崖声出涧，绝壑夜无舟。
哭岂穷途效，宾谁一榻留。天明偏不肯，客路及中秋。
客心故凄楚，重以死丧悲。同怀既异路，茹痛摧肝脾。
栖魄小西湖，遐予海东陲。可怜风雨夜，对床杳无期。
竛竮百忧丛，赖有犹子随。盛年忽短折，老泪惟承颐。
忆昔衔恤奔，闽峤初牵丝。累岁骨肉惨，都在天一涯。
人生乐仕宦，而我至于斯。樵川滩嶻嵲，旴江濑逶迤。
素旐从此去，故山日近之。朝来揽青铜，鬓发苍以衰。
久别篱边菊，来乘海上槎。一官远如客，九日倍思家。
风雨亲朋阔，沅湘道路赊。凭高搔短发，吟望不胜嗟。
归去若不早，胡为尚滞淫。乍醒残夜梦，犹役隔年心。
境习忘殊俗，栖卑想故林。一灯相对坐，聊复白头吟。
怀君逾浃岁，相见复相怜。霜雪寒如此，风波险故然。
宿春蛮徼路，倚棹海门船。聚散嗟何促，含情共远天。
元日到人日，他乡胜故乡。疏花披素艳，沙岸绕微茫。
锦里残丹灶，春星带草堂。平生为幽兴，同客未能忘。
寒气侵晨薄，征衣触雨凄。水喧千涧骤，云压四山低。
客意难行路，人情畏在泥。郎当问前渡，一叶岸东西。
可怜赤嵌城，夜夜荒鸡鸣。可怜竹沪溪，年年杜鹃啼。
艰辛避海外，总为几根发。于今事毕矣，祖宗应容纳。
天锡公纯嘏，气象着轩昂。年高德弥劭，海滨教化良。
爱民询疾苦，敦俗劝农桑。顿起菁莪化，文运开一方。
善政兼善教，遗爱诵甘棠。五载牛刀试，口碑载不忘。
欣逢岳降日，愿进九霞觞。遐算南山拟，令名北斗望。
昔有洛阳老，聚会耆英堂。今有我仁宪，姓氏并标扬。
后先相济美，福禄寿而康。吾侪何以颂，俚言赋一章。
太行高维岳，降神钟灵异。双旌来淡海，竹马引儿戏。
孝经课童子，书院培士气。愿言单父宰，心劳长抚字。
岂识秋风起，蒪鲈思欲嗜。孤松秀冬岭，遥遥祝青翠。
五载苍黎福，铜符绾绿厅。元灯能久照，宝镜岂辞形。
止水心堪白，公堂眼不青。几番红杏雨，万户紫薇星。
乡校会分俸，蒙童亦执经。兰陔敦孝养，药笼贮参苓。
士望多时洽，民情到处听。春风徐孺榻，冬日醉翁亭。
地本平波浪，流偏判渭泾。群生齐在宥，大辟忍明刑。
鬼子驱千甲，神君出六丁。威加戈直指，恩重雀飘翎。
但说私皆忘，难夸我独醒。尊亲今献爵，词翰众撞莛。
淡北来何暮，闽南发此硎。愿天申寿岂，重与庆耆龄。
维公其伟矣，经纶满腹藏。宰世清于水，居官莅以庄。
保民如保赤，仁意溢洋洋。立教先文德，栽培兰桂香。
父母干坤大，春秋日月长。应知仁者寿，何俟假彼苍。
惟兹文甲士，此心终不忘。爰当崧降节，盥沐拜公堂。
寿诗各献颂，寿酒各称觞。俾尔弥尔性，纯嘏咏尔常。
八百椿并茂，三千桃比芳。吾侪托宇下，长以沐恩光。
寿星临我淡，政治普甘棠。学究天人藴，名争日月光。
孝经传小子，廉俸建胶庠。两袖清风在，深仁福泽长。
圣朝崇吏治，海表有贤臣。注意诗书教，关心疾苦民。
今将周甲子，共庆降申辰。有此群情载，应成不老春。
循吏来虽暮，仁风化若驰。椿龄知不老，菊酒庆临耆。
福命春秋当，神仙岁月迟。明伦经首孝，宣化德维慈。
喜进长春颂，惭非绝妙词。作人宜寿岂，共乐太平时。
旧会耆英地，今来老健翁。变齐还变鲁，成德又成功。
名占蓬莱顶，籍居天地中。福星临我辈，时雨遍蒙童。
敬祝筹潻海，欢呼寿比嵩。称觥非贡媚，仁化冠群公。
北海开樽日，南山献颂年。群钦仁者寿，咸仰大夫贤。
本是无双士，应推第一仙。福澄畴锡九，生并佛盈千。
沛泽棠兼黍，钟灵涧与瀍。待看周甲子，称兕好随肩。
湛露承恩日，清秋介寿时。名标循吏传，望叶淑人诗。
周甲欣何似，生申允若兹。淡江盘老鹤，洛水献灵龟。
名教多真乐，劬劳念至慈。孝经基福祉，特此勖童儿。
邺下清风在，贤良夙慎修。抚绥安此邑，布化展鸿猷。
庠序兴文甲，农桑重里州。三多征华祝，五福叶箕畴。
天上长庚焕，人间瑞气浮。召公堪比德，陶令恰为俦。
对菊酣琼宴，跻堂举玉瓯。淡江恩泽溥，卧辙共攀留。
时雨且既足，命驾东郊行。岂不嗜游览，所重在民生。
凉影走虹练，深竹鸣催耕。秧马踏畦碧，麦浪扬畴平。
村烟间篱落，耆老欢相迎。烽消省烦役，赋薄无苛征。
复此兆有年，谈笑尝君羹。残阳摇旆色，鸡犬含余情。
路转埤头近，平山一线连。野桥低涧水，深竹暗村烟。
犬吠花间径，人锄屋后田。不知身异域，疑对武陵仙。
扁舟溪水上，遥见此山痕。一脉仍通海，千峦何处根。
云封傀儡社，竹护夕阳村。川岳东南尽，群灵拱至尊。
问俗来番社，青葱曲径长。家家茅盖屋，处处竹编墙。
牵手葭笙细，嚼花春酒香。知能但耕凿，真可拟羲皇。
罗汉云中塞，天关第一重。林幽深踞虎，潭静隐蟠龙。
非关沧海变，多是地脉灵。若不假诸辈，何由入典型。
谁料为将尽，翻然一着奇。深藏出意外，昼夜使人疑。
舟速因风便，好如箭脱弦。于今又有水，凡事在皇天。
从来在将德，恃险终然宽。曲折百般计，今朝始见难。
创业农为本，安军食必先。讲求相寓意，海外有新田。
征诛当有兵，安韩可无耕。筹画寓农计，开疆千古名。
望月家千里，怀人水一湾。自当安蹇劣，常有好容颜。
旅况不如意，衡门亦早关。每逢北来客，借问几时还。
遇晴常听月，无月听偏难。海怒声疑近，溪喧势作寒。
闲枝惊鸟宿，野渚洽鱼欢。梦与诗争局，诗成梦亦残。
修得一间屋，坐来身与闲。夜深常听月，门闭好留山。
但得羁栖意，无嗟世路艰。天人应共仰，愧我学题蛮。
天风吹不尽，憔悴复舒英。似有催诗意，还多望酒情。
会当枯亦发，是乃困而亨。爱惜饶真赏，休将境遇评。
隔城遥望处，秋水正依依。煮石烟犹冷，乘桴人未归。
调饥思饱德，同饿喜分薇。旧德萦怀抱，于兹更不违。
却有机缘在，相逢意气同。来看云起处，共话月明中。
钱塘江上水，直与海潮通。归望频年阻，徒欢梦舞斑。
在原嗟鸟散，杖策效鳞攀。镜里头多白，风前泪积殷。
用坚饥馁志，壮士久无颜。性懒恒耽逸，身闲若避纷。
当关学望气，载酒欲论文。佳翰诚臻圣，新诗更轶群。
枝栖欣不远，时冀挹高云。忽带青云去，惟将逸韵留。
剡舟知待雪，陶径已辞秋。风足高山水，光原灿斗牛。
瑶华承寄问，多病获新瘳。廿载仰鸿名，南来幸识荆。
忘机同海客，尊义缔寒盟。霖雨时需切，东山望不轻。
独得孤骞趣，难违天性真。优游俯仰适，爱惜羽毛新。
高与烟霞狎，廉为雁鹜嗔。朝游苍海表，夜唳鹭江滨。
骨老飞偏健，身闲瘦有神。已知矰缴远，几阅雪霜频。
舞月寒流影，依松静绝尘。乘轩尔何事，翻欲贱朱轮。
五载鸣琴治，千秋食德长。使君仁者寿，俾尔炽而昌。
官价如归赵，民情甚发棠。南飞歌一曲，乡校亦公堂。
台郡归疆域，于今近百年。禹功疑不到，昭代迥无前。
祖德天同覆，沧州地岂偏。云台凭虎将，水战厉戈船。
荡荡烽烟靖，林林闽广迁。但教勤土物，何恤授民廛。
治具提纲领，瑕疵尽弃捐。时清消故垒，土沃辟良田。
貔虎军容整，番黎性命全。门楣惟贵女，嗣续竟迷先。
指稔忘年老，文身倚态妍。束腰藤带阔，剺耳竹轮圆。
短织厖毛罽，斜簪雉尾颠。鹿弓柔逊弩，螺壳小于钱。
踏臂歌鸣豫，闻箫手可牵。翠看花插鬓，黄结果为钿。
力健飞猱走，风淳鼓腹眠。帆樯频辐辏，市井竞喧阗。
饱暖生宜厚，矜奢性所便。舆台曳纨绮，歌管费杯桊。
牡砺装垣细，槟榔刺齿鲜。讼从需后缀，升与因为缘。
搜粟官符急，征兵尺籍悬。帨巾呼贱隶，挈属走班联。
神助涛波涨，威从制府宣。七旬苗舞羽，百日景投渊。
自此星轺出，能令雨化延。苞桑将册载，芽櫱虑三愆。
田鼠形疑虎，蚍蜉志慕膻。谘询诚切矣，章奏必行焉。
圣主勤民隐，遐方仰道平。蓁艿除积弊，寮采共陶甄。
拔韭须连本，扶犁莫越阡。星星咸剃发，狉狉悉随肩。
堆案无留牍，调琴有改弦。白衣休伏橹，红粟尽登舷。
宽猛原相济，刚柔慎与权。终期无旷土，所赖熟筹边。
昨岁衔天语，扬帆莅海壖。虽余揽辔志，不待悯农篇。
陌洒如膏雨，畦萦灌稻泉。民番巡两路，旗鼓阅双旃。
角射云生的，鸣呵柳拂鞯。壮观真泛海，归棹去朝天。
岛屿辞鵷鹭，蓬莱会偓佺。渡洋更十二，到浙路三千。
户户康衢祝，山山御气连。扶桑看出日，丛桂忽霏烟。
葵向何知暑，凫飞更着鞭。遥瞻五云里，南极紫宸躔。
村西一水东，叶落因秋风。秋风日以厉，落叶忽成空。
人寿非金石，行与草木同。草木发有时，人寿不可期。
徒有千岁虑，何不培厥基。荷耜耕火田，田深草离离。
折腰劳手足，一一芟去之。还将禾与黍，努力重扶持。
非不念辛苦，所业良在兹。善哉庞公言，不遗身以危。
野寺钟初起，香台竹半遮。松阴堪系马，径曲不容车。
吠客穿篱犬，窥人隐树鸦。老僧谈妙谛，古佛坐莲花。
何处寻梦蝶，还来问法华。楼高云未散，山静日将斜。
园木生佳果，斋厨煮素茶。徘徊怜景色，归路绕烟霞。
不识波罗国，争看蛱蝶花。吐丝多浥露，展翅各矜华。
最喜秋阳映，应须锦幔遮。风飘仙客醉，窗外影横斜。
东海有遗珠，皎皎含秋月。秋月有时亏，珠光盈不阙。
朝拭玉镜台，暮映红罗襭。岂是贵知希，愿以酬高哲。
几度酿蛮烟，苍苍高树巅。棕分千缕结，核破一瓜圆。
玉液真神异，苍匏出自然。何须夸醴酒，直欲胜甘泉。
周道不复振，晋郑岂堪依。剧来要荒外，聊思效采薇。
神圣膺天统，薄海播恩威。楼船忽飞渡，原野蔽龙旗。
降藩知顺命，逝将安适归。爱此数茎发，讴吟自叹欷。
苍天为之变，白日敛其晖。哀哉殉主难，从容有五妃。
北去云千叠，东来水几盘。燕台纔共署，鼊屿又同官。
波冷浮槎海，烟凝隐豹峦。文光临睥睨，斗柄近阑干。
菊澹诗情净，萸馨酒量宽。登台怀桂棹，煮茗羡江湍。
凤翥毛抟彩，龙骧血洒汗。弯弓不尚革，走笔自飞翰。
饬己一诚格，齐民万念攒。焚香读周易，鸿渐喜于磐。
计程问澎湖，取道疑已远。沿洄逾七更，花屿杳难辨。
金乌已西落，风微柁欲转。黑沟惊狂澜，横洋畏屯蹇。
传闻弱水近，东去不复返。岂必饱鱼腹，窃自轻轩冕。
藤緪数百尺，用试水深浅。俄见白鸟飞，色喜定残喘。
澳岛三十六，卷石非绝巘。潮势觉已平，欠伸求息偃。
海门峡如束，放舟还趁潮。岛屿渐以远，仰视惟云霄。
天与水为一，远帆同秋毫。极目杳无际，意气惨不骄。
问程藉指南，出海称人豪。亚班揽篷索，上下等悬猱。
巨浪拍天起，比似桅樯高。龙骨从上过，一落轻于毛。
远望峻岭矗，水沸山岳摇。柁师噤不语，谓是鲲鱼尻。
喷沬散作雨，十里闻腥臊。转瞬无所睹，但觉心旌愮。
晚霞日初落，星斗何迢迢。夜黑青磷生，非鬼亦非妖。
焰焰千万点，谁将十斛拋。此景洵奇绝，坐看过中宵。
鸡鸣天欲曙，华彩掀波涛。天吴与紫凤，野火春风烧。
万顷荡金碧，蛟鼍争潜逃。动心复駴目，快事倾醇醪。
幸逢圣御宇，海宴无飘颻。生平见未见，恣意夸同曹。
得藉沧溟力，永静番俗嚣。归将画蓬壶，游仙足解嘲。
奇花多变态，颜色红于火。风物类海南，不似莺花妥。
已长叶中花，更生花上叶。我欲剥蕉心，酒痕映双颊。
北港地肥沃，种植恒不时。四月刈新谷，六月开新灾。
十月收大冬，洵有不敛穧。罔知三年畜，转贩成漏卮。
番儿学唐人，亦解把锄犁。时清风日好，鸡犬皆嬉嬉。
槟榔簇凤尾，猱采同儿戏。弯弓射生手，徒充他人饥。
褚侯河南后，跨海效一麾。动念仁民术，写出豳风诗。
美哉二千石，愿更进微规。武侯治蜀严，宽猛常相持。
既庶何以教，阿谁是良师。逋逃何以绝，穷黎何以肥。
至治顺大化，贵与羲皇期。何时道德同，四海仰风仪。
夜凉树垂露，晨清花放香。坐觉幽意适，不知白日长。
守宫鸣前楹，互答怪蝉螿。机事久已息，掉臂惊螳螂。
感此发深喟，世态何张皇。营营名利窟，私欲羞难量。
曷弗顺大化，鼓腹游虞唐。青青木兰树，金粟同芬芳。
离离頳桐枝，火焰烧扶桑。但逞颜色好，终非金玉章。
吾生更何求，返璞是所望。亢龙应有悔，大道归敛藏。
君子日干干，慎守千金方。台湾何崱屴，安平祗孤岛。
兀立大海中，洪波际天杪。鹿耳接鲲身，沙线明皛皛。
重门分界险，桅樯不轻掉。拱护府基雄，湾环曲臂绕。
守土一麾来，爱此屏藩好。夏日纵扁舟，望洋恣远眺。
忆昔宦游人，无如东坡老。文从海外豪，光焰增奇巧。
固陋每自惭，雕虫先压倒。下车况匝月，狂吟何草草。
所志不在诗，因之寄怀抱。私冀胸次间，与海同大小。
百川尽倾输，万象皆明瞭。秋涛动山岳，春波润枯槁。
转愧愿难酬，问心可得表。保赤贵诚求，夸浮何足道。
回看戍卒忙，艛橹镫齐燎。亟命挂帆归，迅疾等飞鸟。
峭璧蒙茸绿，天然列画屏。夕阳残照里，添得十分青。
道是仙家卉，亭亭向座隅。纔惊花缀凤，翻见蕊凝珠。
色逞秋容好，烟浮暮霭敷。邻家小儿女，纤手爱涂朱。
月皎寒潭清，夜深秋露白。骊龙自在眠，云影荡天碧。
返照入江渚，长林树欲曛。晚钟催晓月，宿鸟度归云。
远近蝉声乱，微茫曙色分。初秋迎爽气，遥望有余欣。
东宁大海荒，从古无人至。明末群盗窠，岛夷互窃踞。
郑氏奄而有，蔓延为边忌。我皇挞伐张，天威及魑魅。
遂使瘴疠乡，文物渐昌炽。川原灵秀开，郁勃不可闭。
式廓惟日增，蹙缩非长计。所当顺自然，疆理以时议。
勿因去岁乱，畏噎却饭喜。去岁群丑张，揭竿三十万。
我旅一东征，倒戈云见晛。七日复全台，壶箪匝地献。
可知帝德深，望云争革面。余孽虽时有，死灰谋欲煽。
旋起即扑除，夫谁与为叛。当兹振遒铎，教化不容缓。
民心原犹水，东西流乍变。弃之铤而走，理之忠以劝。
台俗敝豪奢，乱后风犹昨。宴会中人产，衣裘贵戚愕。
农惰士弗勤，逐末趋骄恶。嚣陵多健讼，空际见楼阁。
无贱复无贵，相将事摴博。所当禁制严，威信同锋锷。
勿谓我言迂，中心细忖度。为火莫为水，救时之良药。
闽学追鲁邹，东宁昧如障。当为延名儒，来兹开绛帐。
俾知道在迩，尊君与亲上。子孝及父慈，友恭更廉让。
从兹果力行，诱掖端趋向。其次论文章，经史为酝酿。
古作秦汉前，八家当醯酱。制义本儒先，理明气欲王。
洗伐去皮毛，大雅是宗匠。此地文风靡，起衰亦所望。
台地一年耕，可余七年食。寇乱继风灾，民间更萧索。
今岁大有秋，仓储补云亟。谷贵虑民饥，谷贱农亦恻。
厉禁久不弛，乃利于奸墨。徒有遏籴名，其实竟何益。
估客既空归，裹足此寥寂。何如撙节之，一艘一百石。
穷年移不尽，农商惠我德。幸与诸当途，从长一筹画。
累累何为者，西来偷渡人。锒铛杂贯索，一队一酸辛。
嗟汝为饥驱，谓兹原隰畇。舟子任无咎，拮据买要津。
宁知是偷渡，登岸祸及身。可恨在舟子，殛死不足云。
汝道经鹭岛，稽察司马门。司马有印照，一纸为良民。
汝愚乃至斯，我欲泪沾巾。哀哉此厉禁，犯者仍频频。
奸徒畏盘诘，持照竟莫嗔。兹法果息奸，虽冤亦宜勤。
如其或未必，宁施法外仁。台邑最褊小，征粮视凤诸。
土狭赋独重，民困曷以纾。台湾田一甲，内地十亩余。
甲租八九石，亩银一钱输。将银来比粟，相去竟何如。
纳粟弊多端，斗斛交相愈。折色比时价，加倍复何居。
凤诸虽厚敛，什百台版图。垦多或报少，以羡补不敷。
台土瘠无旷，冲压且偏枯。安得相均匀，丈轻三邑俱。
征收同内地，含哺乐只且。郡东万山里，形胜罗汉门。
其内开平旷，可容数十村。雄踞通南北，奸宄往来频。
近以逋逃薮，议弃为荆蓁。此地田土饶，山木利斧斤。
移民迁产宅，兵之亦齗齗。何如设屯戍，守备为游巡。
左拊冈山背，右塞大武臀。既清逸贼窟，亦靖野番氛。
府治得屏障，相需若齿唇。诸罗千里县，内地一省同。
万山倚天险，诸港大海通。广野浑无际，民番各喁喁。
上呼下则应，往返弥月终。不为分县理，其患将无穷。
南划虎尾溪，北踞大鸡笼。设令居半线，更添游守戎。
健卒足一千，分汛扼要冲。台北不空虚，全郡势自雄。
晏海此上策，犹豫误乃公。台湾虽绝岛，半壁为籓篱。
沿海六七省，口岸密相依。台安一方乐，台动天下疑。
未雨不绸缪，侮予适噬脐。或云海外地，无令人民滋。
有土此有人，气运不可羁。民弱盗将据，盗起番亦悲。
荷兰与日本，眈眈共朵颐。王者大无外，何畏此繁蚩。
天形如覆釜，两轴定四方。北仰南倾泻，远睇殊混茫。
入地三十六，未尽浑天量。闻到小昆仑，北斗失其疆。
大星古无纪，南极现莹芒。所以谈海外，明晦颇异常。
初三不云朏，昨夜已生光。因之测日景，加刻夏尤长。
天低与水接，黄垆半相望。羲和方转驭，金乌早拂桑。
火轮就浣濯，摩荡添焜煌。一跃高十丈，中土尚黎苍。
虎头迄鸡尾，乃入虞渊藏。羊脾熟未久，恍惚势欲翔。
炎帝勤属辖，丙丁恋故乡。我来当五月，日爱熏风凉。
官闲无浊热，署厂纳虚暘。笔砚新位置，书卷启尘囊。
几净捱木凳，窗白倚竹床。榕午垂正阴，檨舂侧西墙。
触处供清吟，茶余巡空廊。导意使和缓，练神俾固强。
眷彼草芊芊，带翠上我堂。谁家养白鸠，滑滑叫昏黄。
绰有故园趣，以此足相羊。好景公同人，意切词乃昌。
社厝隐云林，笆篱深深护。堂中列图鼎，典则犹可数。
帝德浃雕题，覆育时煦妪。番黎沾化久，爱戴深且固。
童子四五人，能诵诗书句。谘询实可欣，奖劝不妨屡。
众番亦欣然，笑请轩车驻。稻陇转平埔，驱车入武洛。
旌竿绕寒云，戍楼晓明柝。土目跪前迎，庶番互联络。
社丁虽稀少，勇壮俱超跃。昔在大泽机，旧址连岩崿。
日与生番伍，趋走类猿玃。自从归化来，熏蒸销狞恶。
移社向中田，妇子安耕获。我来宣皇仁，毋使逢不若。
山鬼应从风，祥和遍村落。山行复出山，远见溪云起。
阿猴当中权，闤闠列村市。城门固鱼钥，修篁如列雉。
编茅备堂奥，削土崇阶戺。天使持节来，骢马历至止。
番目为我陈，此社非他比。素称物力饶，众社归经纪。
年来生齿繁，不复追前趾。我为番目言，物盛难可恃。
应须敦俭约，慎勿踵奢侈。淡水向南趋，乘涨多纡折。
古社依上流，番社参差列。日暮乃停骖，乍望心如结。
篱缺见溪光，沙岸水方啮。谋将社寮移，众番情辞切。
我与番众谋，非可一言决。相度宜周详，经费宜樽节。
暂施堤防功，且待秋潦竭。秉烛坐中庭，劝谕均晓彻。
老番共扶携，幼番各持挈。惇庞诚可嘉，整肃尤可悦。
忧劳长善心，此理信前哲。出门仍沿溪，自上而及下。
溪流远回汀，番厝藏中野。此处丁盈千，林总甲诸社。
罗拜纷难数，注名不停写。圣朝湛濊恩，雕题绥福嘏。
试观生息多，谁非被化者。番老不言寿，番女亦云姹。
由来沾雨露，亦自谋弓冶。我为番目言，社丁不患寡。
衣食所必需，犁锄正堪把。行见尔番庶，击鼓吹豳雅。
晚过力力溪，溪水清可掬。皎月悬林端，修竹如新沐。
下马入番社，番众一何肃。灯前试细认，尔雅殊被服。
谘访听语音，通晓更娴熟。圣治开文明，光被及番族。
应知久渐摩，秀发此先卜。拱手进番童，经书果能读。
忠信自有基，礼义须涵育。劝勉且丁宁，披月前村宿。
凌晨赴茄藤，绕社乔木古。宿鸟鸣高枝，疏花缀深圃。
番众拥我前，衣被半蓝缕。升堂细谘询，一一诉贫苦。
众番叩头说，番愚为人侮。我谓番本愚，圣朝所安抚。
谁欤或侮之，我能为尔剖。慎勿学奸刁，贫苦乃自取。
老番共点头，少番首亦俯。开道至再三，不觉日亭午。
马首从东转，禅扉一径荒。柳阴垂古井，花气近回廊。
擘荔频倾碧，烹茶浅泛黄。山僧无俗韵，尽日检医方。
图治如我公，斯文欣振作。居官凛四知，造士怀三乐。
循循善诱人，谆谆勖舞勺。玉石赋他山，自堪来攻错。
德行先文章，昌明大而博。疾苦询劝风，良医能救药。
敦俗劝农桑，深于求民莫。正宜不计功，渊源一濂洛。
富贵等浮云，素志明淡泊。治事关治心，经纶裕经略。
身是后雕松，封疆重寄钥。愿祝寿南山，曲奏南飞鹤。
番社如蚁垤，茅檐压路低。岚风侵短牖，海雾袭重绨。
避雨从留屐，支床更着梯。前溪新涨阻，徙倚欲鸡栖。
平堤含夕景，烟树半模糊。乘兴晚唤渡，一叶如飞凫。
正值风色好，渡海如渡湖。千丈澄素练，十幅挂轻蒲。
沙鲲明渔火，红影透菰芦。上乱星斗宿，纷射鼋鼍居。
水气摩荡之，散作千骊珠。横空一钩月，堕入昆仑毺。
须臾近彼岸，潮退泥沙淤。沧海幻桑田，轣辘驾牛车。
尔时夜气静，万籁归虚无。栩栩不自觉，恍惚凌仙壶。
归来犹认梦，好手谁绘图。我夙抱游癖，而为缁尘污。
因悟天地大，到处皆蘧庐。心清境自适，底用恋乡闾。
嗤彼井中蛙，局局徒拘墟。有溪不知名，水深与胯接。
波平鸥不惊，风匀浪微折。隔岸孤烟炊，环堤万山叠。
愧无舟楫材，听君歌匏叶。旧是红彝地，今成勾曲天。
螺旋盘曲磴，树古抱寒烟。日脚浮云外，潮头落槛前。
牛皮一席地，芳草自年年。几历沧桑劫，孤留赤嵌城。
有人谈往事，到此悟浮生。地迥云山阔，时平烽火清。
不妨残堞上，高枕听潮声。草莽英雄地，楼台歌舞春。
荒烟迷断础，净业忏前因。潮长龙归钵，亭空鸟唤人。
自今依慧日，无复海扬尘。娲皇断鳌足，元气泄混茫。
大嶝路最近，小憩古禅房。彼岸倏不见，一叶随波扬。
忽然桃浪暖，红影落星光。须臾墨云卷，四顾失青苍。
出海与亚班，神色俱仓皇。飞身上桅杪，指南凭针芒。
台阳一番岛，宛在水中央。古称毗舍耶，或云婆娑洋。
日计苦无多，月计有余缕。但得稍闲余，轧轧事伛偻。
到处沾春雨，斯文戴福星。鹤随天与健，兕祝德维馨。
绿野迟归计，桐乡仰典型。大椿秋未老，寿岂庆耆龄。
古寺白云里，寒蝉满树吟。溪回初渡月，花落忽惊禽。
棋局延清夜，琴张寄素心。欲归山雨重，樽酒且勤斟。
茅舍认君家，清溪漾浅沙。路谙前度马，两溅晚来花。
煮茗催明月，瞻云断彩霞。主人无限兴，壶矢任交加。
地僻人声静，山泉绕树流。依林身染翠，俯涧耳盈秋。
律吕因波激，宫商触石幽。随风飘别岫，带月响孤洲。
冷韵丛中绕，清音木末浮。会心知不浅，乐意会松楸。
乡晨趋野寺，泉籁共幽清。法雨敲仙呗，疏烟湿磬声。
虫吟物外想，蝶梦幻中生。顿觉无尘碍，道心处处明。
暂免征途苦，于今百虑疏。名山随我看，浊水任人渔。
风雨三春暮，莺花一望舒。瞻云时有忆，何处遣双渔。
看山宜晓起，万叠最分明。日带云中色，风余树杪声。
新畬闻布谷，古竹话流莺。极目烟波际，苍茫积翠横。
猛雨连三日，溪声屋后饶。沙堤窗外滑，烟树望中遥。
茅舍依高岸，银泉落小桥。泥泞何处客，归路正迢迢。
万水何西注，潺湲昼夜闻。荒林松宿雾，远岫夹层云。
沐鹭无人管，飞鸦偶自群。忽看渔艇入，款乃听纷纷。
僻处心常静，幽栖意自闲。种花分隙地，闭户似深山。
日映浓华里，风摇积翠间。不须寻酒伴，独坐亦开颜。
市米三百钱，皑皑纔一斗。聚囷渔利家，乘此夸其有。
台人不皆贫，亦岂尽富厚。菜色叹时艰，枵腹绝薪槱。
官司榜平粜，人趋惟恐后。一丁米三升，鞭扑惊且走。
攒簇拥吏胥，蒙怒不厌丑。公廷散未了，挈稚且扶耈。
谁谓台阳地，盈阡更累亩。名为产米乡，亦有饥人否。
闻道昔先民，余三在耕九。贮粟预为计，丰储多聚朽。
今人何不然，岁歉辄搔首。谓是俗纷华，虚糜费已久。
所以无盈余，饥来罄瓦缶。穷庐有寒士，捉襟常见肘。
米贱扬糠秕，米贵悬杵臼。三炊虽举火，茹草兼饭糗。
一闻米价高，叹息谋莱妇。高堂有老亲，幼子尚黄口。
仰事与俯畜，诗书非琼玖。欲卖不值钱，换米祇取咎。
洋洋泌水清，乐饥且自守。海日高扶桑，光华照户牖。
春色不我靳，绿到门前柳。颇爱陶潜节，慷慨莫相负。
抗志养其真，士行不可苟。五斗懒折腰，三升岂轻受。
甘贫本素心，肉食匪吾偶。冷雨沧江上，移舟泊海门。
清歌闲戍客，短笛隐渔村。浪阔潮千顷，天空月一痕。
一派鹭江水，遥遥碧岸西。风帆依石影，烟火薄云梯。
海色群山合，潮声入屿低。行人栖泊处，极目旅情迷。
间关投绝域，遗庙海之滨。古殿山云暮，空阶野草春。
鸱鴞啼向客，杜宇咽迎人。自立千秋节，英风起白苹。
竹桥平野路，春水涨清溪。风静寒沙阔，烟浓远树低。
青芜喧海燕，碧岸叫村鸡。为语南游客，应知慎马蹄。
客舍春郊里，阴阴翠竹园。冲烟闻犬吠，隔树见莺喧。
草绿疑无路，云深又一村。行行车马过，从此近仙源。
五里林间路，长堤绕碧流。落花春径寂，芳草晚园幽。
鹭宿依斜岸，凫啼近小洲。绿阴行过处，客邸在溪头。
斜帆临野渡，水涨海涯东。草色连长岸，岚烟聚短篷。
山山春雨霁，树树夕阳红。欲向津头问，桃源路可通。
海中青屿里，一片带春烟。水上浮奇石，天涯泛小船。
波回苍霭外，村在白沙边。客棹经过处，怀人意惘然。
日脚红彝垒，烟中唤渡声。一钩新月浅，几幅淡帆轻。
岸阔天迟暝，风微浪不生。渔樵争去路，总是画图情。
海岸沙如雪，渔灯夜若星。依稀明月浦，隐跃白苹汀。
鲛室寒犹织，龙宫照欲醒。得鱼烹醉后，何处晓峰青。
海门雄鹿耳，春色共潮来。二月青郊外，千盘白雪堆。
线看沙欲断，射拟弩齐开。独喜西归舶，争随落处回。
北去二千里，寒峰天外横。长年绀雪在，半夜碧鸡鸣。
翠共峨眉积，炎消瘴海清。丹炉和石炼，漫拟玉梯行。
海上看朝日，山间尚晓钟。天开无际色，人在最高峰。
紫阁催妆镜，咸池骇浴龙。风流灵运句，灼灼照芙蓉。
孤屿澎湖近，晴霞返照时。秋高移绛树，海晏卷朱旗。
孙楚城头赋，刘郎江上诗。淋漓五色笔，直欲补天亏。
有怀同海阔，无事得台高。瓜忆安期枣，山驱太白鳌。
鸿蒙归紫贝，腥秽涤红毛。济涉平生意，何辞舟楫劳。
岛居多异籁，大半是涛鸣。试向竹亭听，全非松阁声。
人传沧海啸，客讶不周倾。消夏清谈倦，如驱百万兵。
忆昔历下行，龙山豁我情。今兹半线游，秀色欲与争。
林木正蓊蘙，岚光映晚晴。重冈如回抱，涧溪清一弘。
里社数百家，对宇复望衡。番长罗拜跪，竹彩儿童迎。
女娘齐度曲，俯首款噫鸣。璎珞垂项领，跣足舞轻盈。
斗捷看麻达，飘颻双羽横。萨豉声铿锵，奋臂为朱英。
王化真无外，裸人杂我氓。安得置长吏，华风渐可成。
竹阴堪坐客，野日映溪流。山静人烟远，钟鸣佛殿幽。
牟尼空世界，古寺闭清秋。疑是三摩地，来看石点头。
昔日云梯步，青年月殿扬。桂枝攀第一，姓字早生香。
会作凤山宰，悠悠水利垂。天公将福报，再赐玉麟儿。
德泽波斯淡，讴歌载路闻。偕民登寿域，不老是神君。
高秋逢诞降，晚节庆嘉誉。共祝黄华酒，登堂颂九如。
治术原经术，文功暨武功。江山嘉绩在，万古仰清风。
斯文今有主，一代颂鸿儒。道绍二程学，龄登九老图。
化裁金作砺，持守玉为壶。我辈蒙嘉惠，称扬岂近谀。
岂顾倾城色，应知大运归。情同垓下惨，事与马嵬非。
冢草留青黛，山花舞绣衣。一坏香玉地，寂寂对斜晖。
大业疏天派，肤功列上班。龙旗开敌垒，虎竹贲仙关。
浪静平瓯越，烽晴靖海蛮。朱甍辉玉钥，碧甃灿金环。
谟烈青编着，贤良紫诰颁。勋名萦两浙，世泽衍三山。
颂溢鳌峰上，讴兴鹿岛间。东南槎万里，长此奉王颜。
晓出彰山北，北风何凄凉。晚入沙辘社，社番何踉跄。
十年大甲西，作歹自惊惶。牛骂及大肚，挺而走高冈。
蠢尔无知番，奋臂似螳螂。王师一云集，取之如探囊。
忆此沙辘社，先年未受创。王丞为司马，抚绥得其方。
孙公为副臬，恤赏不计量。为言北路番，无如沙辘强。
马牛遍原野，黍稷盈仓箱。麻踏如飞健，牵手逞艳妆。
倘为千夫长，驭之楫疆场。张弓还挟矢，亦可壮金汤。
奈何逢数奇，职守失其纲。劳役无休息，铢求不可当。
穷番计无出，刳肉以医疮。支应力不给，势促乃跳梁。
一朝分箭起，焚杀自猖狂。蛮声振半线，羽镞若飞蝗。
调兵更遣将，荡平落大荒。危哉沙辘社，几希就灭亡。
皇恩许迁善，生者还其乡。番妇半寡居，番童少雁行。
嗟乎沙辘番，盛衰物之常。祗今防厅廨，荒烟蔓道旁。
造物宁恶满，人事实不臧。履霜坚冰至，易戒恶可忘。
夜深风飒飒，独坐思茫茫。司牧人难得，惘然太息长。
霏霏溪水渡，舟子呼相于。碎滴桃腮腻，痕添柳眼舒。
浮桥知有岸，舞树欲留裾。鼓棹萍分手，开窗鸟觑余。
客将诗度雨，田有叟孤锄。花坞苍茫里，白云处士庐。
潋滟翻车毂，迷离没峭岩。柳眠莺嘹呖，客至燕呢喃。
青陌荷锄立，低枝濯羽彡。村房帘乍卷，驿路马轻帆。
东南多胜境，郭外列高峘。乍觉岚屏展，应知嶂画难。
雾崖披半豹，冰岭裂层峦。玉笋形全肖，芙蓉影似刓。
仙鬟欹汉表，佛髻缺云端。岂少为山篑，偏宜侧面看。
开窗疑隐现，排闼杂青丹。蜡屐如堪陟，登临纵大观。
荒夷遗旧垒，砥柱障神都。天堑凌江汉，崇墉控越吴。
水光浮日出，波影撼城趋。雉堞苍烟断，津楼晚气孤。
鲲豗薄暮岸，鹿聚碧沙舻。湖色晴看雨，潮声夜听枹。
海天金锁钥，云物旧闉闍。众志成城固，声灵溢海隅。
四野尘氛起，城头鼓角喧。欃枪纷市井，荼火乱乡村。
糇橐头为戴，衣牵媪负孙。河山应不改，心迹向谁论。
煮茗防烟沸，入深畏鸟言。见几宜早蹈，知避远于樊。
遁迹鼓山里，倒颠历险巇。径深岩作牖，洞曲石为楣。
钻穴眠蛇蝎，愁宵伴鹿麋。干戈入梦息，醒醉寸心知。
掬水常携月，闻声最恶鸱。采薇非我志，聊以乐清饥。
诛茆巢栖处，逍遥物外天。茑萝常绊枕，狙猱欲偷筵。
烽火关山隔，咆哮梦寐连。无心看野鸟，洗耳听幽泉。
煮石坚仍在，敲诗记罕全。夜深岩气静，长抱白云眠。
世途多棘刺，吾欲向谁亲。高卧为长策，孤栖是逸民。
洞虚花写影，树静月窥人。趺坐如禅相，爨虚未我贫。
食鱼羞看铗，漉酒好将巾。始觉书生拙，空怀百战身。
延伫步疏林，清风吹敝襟。山高岚易暝，洞隐气多阴。
世事浑如幻，静观不昧心。君恩沧海阔，乡思白云深。
蜩沸凄人耳，蝣浮笑我今。何时天雨降，庶得靖嚣音。
屭贔连天耸，巍巍郁翠峤。排锋凌泰岳，俯视渺么么。
坐石霞生岫，踏蹊虹作桥。松梢频碍月，鸦背欲干霄。
天半来归衲，云根下晚樵。置身亲斗极，沧海一浮瓢。
突兀海中石，群瞻西竺人。崚嶒天外现，仿髴如来身。
佛顶云生髻，伽趺草作茵。千江明月夜，三岛碧波春。
常以杯为渡，浑疑鹫是真。自心法本有，奚必问诸滨。
海门清泬寥，轻棹欲杭之。月映鳌头落，流分燕尾支。
回帆挝听鼓，潜壑客探骊。宵静波心迥，舟摇嶂势驰。
村光遥望渺，归思度湾迟。唱罢金鸡晓，伊人水一涯。
忽听樵子唱，踯躅下前山。几曲斜峰乱，一肩落日还。
轻风闻远浦，清响度花湾。袅袅莺频和，泠泠石点顽。
行歌聊自适，笑士不如间。试问家何处，白云屋半间。
丰山霜后彻，缥缈白云陲。地净音偏迥，山深响觉迟。
潭龙听讲罢，枯衲坐禅时。清夜寒猿泪，闲敲画舫移。
经廊残月冷，和雨度声悲。不寐发深省，花宫露满墀。
石塔凌波起，矶头棹几竿。沙明鱼认饵，影落水浮峦。
太乙舟初泊，任公钓欲残。半钩人坐月，绝顶夜忘寒。
好乘长风破，剧怜独茧难。烟霞聊寄傲，即此是严滩。
旗滨泬寥夜，渔火满沙洲。风渚荧荧乱，星船点点秋。
疑珠鲛欲泣，高烛蜃为楼。二岛辉珊树，五花漾翠虬。
光摇平野阔，影入大江流。客梦中宵永，残灯古渡头。
冰井甘于醴，涓涓万斛泉。玉矶喷雪碎，石乳撒花溅。
蟹眼千寻渫，龙澌百丈渊。茶璫烹活火，药鼎沸松烟。
金鲤溯流跃，苍骊抱月眠。嘘云征有象，洒润遍桑田。
曙色山逾迥，层层映翠螺。浮岚微影动，排闼送青过。
宿雾松梢断，苍烟树杪拖。仙鬟妆罢晓，玉女镜初磨。
气似添朝爽，容犹带夜皤。遥知蓬岛里，瑞霭更如何。
腊屐方凭陟，桑榆坠郁华。夕岩浮隐见，紫气映参差。
倚槛余残影，开窗欲烘霞。山将图乍卷，人自望中赊。
翠染蛾眉黛，红攒佛髻花。不愁风景晚，返照正无涯。
名山多杂卉，蓊荟忽蒙蒙。树落苍烟外，春飞细雨中。
隔枝蛩语别，喧雨鸟音同。鹤入松梢雪，莺翻叶底风。
干黏苍藓润，翠滴碧潭空。渭北春光早，万年色正融。
皓魄秋霄迥，千林漾影妍。几重深浅树，万里泬寥天。
照委桃腮腻，寒筛碧筱鲜。恋花残蝶梦，栖树睡禽屳。
林气微风动，苔华带露湔。冰壶莹彻里，普照正无偏。
绝顶晴峰陟，遥瞻碧海迎。川光山上涌，巨浸望中生。
浑似凌天汉，依稀接玉京。坐云看变化，观水悟清明。
沙鸟孤飞尽，归舟一抹横。缈缥无尽处，从此达蓬瀛。
朱明蒸溽暑，香剎度熏风。习习生阿卷，徐徐过院东。
篆烟香泛袅，优钵影飘融。送雨飞遥浦，将云度旧丛。
携筇披老衲，曲径扫奚童。解愠欣康阜，瑶阶谱舜桐。
瞥见郊原迥，攀跻独造巅。荒村团翠绿，平野乱风烟。
数点凌霄雁，几行冒雨犍。井疆纷姓氏，熙皡绘山川。
古道长杨里，归舟落照边。置身亲斗极，兴会觉悠然。
寒夜声俱寂，穷猿擢老枝。群欢歌和汝，孤调唳凄其。
鸣晦知心渺，冲寒顾影危。好吟催梦短，悲思度更迟。
弄笛留遗韵，赐绯或待期。啸啼聊自适，长伴商山居。
招提南郭外，乘兴爰相于。岚气青逾迥，川光碧漾潴。
化城团竹里，香剎绕春余。优钵昙心凈，坞云梅影疏。
酒香诗弄胆，归暮月窥予。携手问津处，一竿人钓鱼。
不识朝天路，天门半面遮。白云驱马犊，僻坞跃鱼虾。
出谷飞烟薄，穿林度日斜。崖崩迂客路，木落见人家。
野鹜喧秋壑，山桥枕浅沙。前村乌桕熟，呼酒且须赊。
踯躅兰波岭，独行无我群。鸡鸣茅店月，人步碧霄云。
野树苍烟断，残更古戍闻。斜岐鹿迹混，晓色马头分。
远渚纷渔火，荒村杂吠狺。旅人停过轼，曙气正方昕。
滔滔天上涌，栖泊未遑安。独夜江中梦，惊涛雨后看。
长緪绵浦阔，孤岛觉栖单。愁耐今宵永，胆深六月寒。
阴荧疑远近，怒激听凄酸。晴晓梢移陌，潮痕尚未干。
秋深海净明，丹港尽成碧。水容侵古岸，峰影落江白。
庙竹惟闻鸟，短帆不见客。雀声花外暝，寒猿泪孤夕。
野戍漏声迟，萧疏云水宅。海底觅仙人，香花满青陌。
台疆一线天，南北相对峙。安平障东流，咽喉称鹿耳。
爰有七鲲身，固此邦之址。鼓山发其源，势与昆仑比。
腾跃海东西，断续自逶迤。鳌首戴山峥，鲸背负天咫。
当年游玩地，荒凉剩故园。几湾深浅水，半亩月池存。
故老传遗事，盛衰安足论。台榭今已墟，破闼为茅轩。
牛羊下日夕，老树擢狟猿。明月映眉生，寒蚓诉秋繁。
破莲无完衣，露白咽孤鸳。闲花恋旧蝶，寂寞落黄昏。
游鱼唼淰淰，故宅在藻薀。未若兹鱼乐，姁妪儿与孙。
荒塘稍延伫，流水声潺湲。拟欲留题去，临题无可言。
天姥出东南，崔嵬云霄隔。地逐形胜高，不见云影坼。
上有洪崖井，峰前许仙宅。逍遥登绝巅，来往仙人迹。
或驭青牛骑，或控飞鹤白。朱霞散九光，珊珊颜瘦瘠。
三素乘之下，六铢衣九襞。杉松郁虬龙，双仙坐危石。
仙童三四人，环观相对弈。楸枰玉指分，轻敲金韵掷。
飧以百炼丹，啖以青田核。斯须闻玉笙，山阳铁笛作。
挥手忽停之，相看棋忘着。五峰何屴岧，灵草生根萼。
但有青鼯啼，长林孤月落。山中局未终，人间几犹柞。
不识溪山路，溪山欲买春。日回山有影，风远竹无尘。
除地平施榻，攀条侧挂巾。树阴浮石润，柳色渡江新。
香茗临流品，闲禽对我亲。醉携明月下，不见月中人。
自与鱼虾侣，敢辞烟雨迷。携群谋作室，聚落半依堤。
短棹横天上，长竿挂月低。丝纶随手结，莫笑此卑栖。
君问台湾路，沧溟地欲浮。十更约千里，八宇只孤舟。
旁瞷金门岛，横冲黑水沟。相传旧疆域，隋号小琉球。
出海知前路，指南还向东。真乘万里浪，怕趁十分风。
鸟雀渺无影，鱼龙自有宫。年来颂清宴，飞渡见神功。
新秋来澎岛，风挂紫澜旌。又击中流楫，孤帆一叶轻。
天际微云抹，列屿睹峥嵘。莲花开瓣瓣，形势极纵横。
三十有六岛，荷盖田田擎。又如排衙状，拱卫自天成。
民贫缘土瘠，凋攰每呼庚。昔时人古朴，无怀葛天并。
祗今渐偷薄，譸张幻蚩狞。砂碛鲜稻麦，粱粟种高坪。
秋肥蒜脑薯，饔飧啜其羹。花无好桃李，草无香杜蘅。
珍罕荔杏果，谁识橘与橙。不闻云叫雁，不见柳藏莺。
衔泥渺紫燕，布谷绝鶬鶊。所产惟白鸠，雪羽照霜翃。
四面枕浩瀚，波涛淜湃声。人家田是海，缯网夕阳桁。
蟳蠘鲎海月，琐管螺蛤蛏。瑶柱西施舌，鲑菜几案呈。
龙肠龙虱类，水族万千萦。男女竞采捕，鱻薧供饪烹。
干坤浮烟雾，日月失阴晴。台飓巽二烈，昼夜雷轰轰。
天鼓挟鼍吼，魂梦骇怦怦。怒潮掀白马，地轴翻鳌鲸。
舟帆来往断，缓急阻水程。忽然霏卤霰，海雨洒低薨。
沾衣霉黕黮，嘉种萎叶茎。风土殊恶劣，士女半伧儜。
四宅既已隩，抚字慎权衡。强宗思拔薤，芟剗搜棘荆。
鞭蒲戒微眚，教勉先父兄。颠连岂隔膜，痛痒切孩婴。
东南雄锁钥，半壁天外撑。萑苻防恣肆，重镇卫以兵。
楼船频下濑，不坐细柳营。朝廷设文武，部署规模宏。
所贵冰渊懔，夙夜惟励精。敢恋黄紬被，放衙动讥评。
代庖笑越俎，缇油荷宠荣。别乘传车至，儿童竹马迎。
不网珊瑚树，休贪金满籯。喜逢秋正熟，蔀屋乐丰荣。
公堂跻朋酒，蔼蔼纷兕觥。狂澜回砥柱，波不扬匉訇。
禁丙祈壬候，良苗望泽诚。云能将雨炼，水不待金生。
律吕还宫理，阴阳铸物情。无心兴岳出，有力挽河倾。
地觉屯膏久，天须补石成。蒸来浓墨色，化作碎珠声。
酝酿归鸿运，滋濡慰扈耕。淮南存妙解，两大奥机呈。
人生不百年，何必长苦歌。美境与良朋，两两常蹉跎。
一朝携浊酒，健步池上过。池上何所有，芙蓉映飞霞。
山光镜潭影，仿佛来纤阿。片石自奇古，幽景弥清华。
攀萝复采兰，日暮恋芳柯。芳柯有时折，离人怅若何。
一饮已颓然，烟雨纡怀多。苍茫度高冈，乱石堆成路。
蔼蔼白云封，崎岖难信步。未至东园东，歧路常纡互。
景仄门长关，斋幽扃如故。灶冷矗炊烟，檐低滴清露。
林鸟声交呼，丛萤辉相顾。谷飙叩虚牝，山月飞寒兔。
夜琴调清弦，夕砧捣秋素。余寒造众色，气象换朝暮。
雅禊延之颂，元嘉十一年。临瞻天有象，镜彻海无边。
高远星垂极，清莹月印川。卦占爻九五，光满界三千。
云烂居辰后，河澄洗甲先。运枢功作帱，保鉴德如渊。
在上明明者，其流浩浩然。覆涵周庶汇，帝泽溥垓埏。
三百茶团外，佳名饼肆添。时光逢月满，风味话秋甜。
捣面疑舂兔，蒸酥俨炙蟾。圆裁轮影细，高叠塔形尖。
裹到红绫暖，修成玉斧銛。屑霏琼碎杵，粉腻镜开奁。
偶为登盘擘，非同破璧占。霓裳歌听罢，绮席好频拈。
熏晷倦山行，屐齿劳渐歇。鼓楫凌沧洲，万态时灭没。
澄镜豁双眸，遥峰渺一发。风饱帆叶轻，水肥石华发。
朗咏游仙诗，酣娱浴佛月。东望及三山，南流通百岳。
尘境本芥杯，世荣亦芒忽。但任虚舟心，回帆鼓偶伐。
灵石秀而丹，玲珑日改观。来从闽海峤，贮以越窑盘。
久别时相忆，他乡续旧欢。顽然坚确者，未许作衙官。
黄里裹冰肤，累累若贯珠。谁将龙刮目，未许荔称奴。
益智神能健，清心暑可驱。更怜嘉树荫，霜雪总无殊。
春老红将瘦，柔芳黛色涵。密疑和露染，高渐与天参。
接叶迷三径，浓阴鏁一龛。半帘风力细，深院雨声酣。
暖映溶溶水，遥添叠叠岚。云来还衬白，烟过欲拖蓝。
鸟弄枝间语，鱼游影里潭。霭生书幌润，翠滴袷衣湛。
颇觉良辰好，因思往事谙。碧纱窗绕槛，金勒马停骖。
望远高楼倚，寻幽近郭探。凤城极目处，频唱忆江南。
夜渡黑水沟，朝见澎湖山。小奚先拍手，喜得履人寰。
差喜民忧释，归帆选日扬。潮流八卦水，风待七更洋。
大海波仍白，平畴色改黄。凭栏一回首，春意渐青苍。
泗州没微桑，鄂州没洞庭。沧桑几变易，何况东海溟。
风宜乘暴尾，碇好拔船头。父老千行泪，旌旗两岸秋。
青山明远岛，黑水度深沟。共说波涛稳，潮随明月流。
泊舟既初定，汛炮声连连。老幼集如蚁，知是赈恤船。
黄九手招邀，小艇呼来前。劝我且登岸，实地心无悬。
从者皆不可，云我乃大员。浪涌百丈高，舟小一叶扁。
岂可冒险阻，而令大事捐。其言亦中听，余心不谓然。
姑令黄九试，来去飞翩迁。抱印送同登，海水衣裳湔。
渔人脱蓑笠，覆我亦可怜。父老遮相迓，环拜焚香烟。
云有小祠宇，可以暂周旋。到岸转晕眩，欲语无由宣。
坐定问疾苦，父老双泪流。谓遭去年旱，颗粒不得收。
谓遭去年寒，肢体成伛偻。觅食无去所，讨海难自由。
非惟人死伤，灾及鸡犬牛。虽有贤父母，钱谷时相賙。
吾民饥者众，有惠奚能周。残冬强支拄，新岁谁绸缪。
海舶不得来，海风不肯休。闻公劳远涉，老民欢且忧。
望公如望岁，厥疾今其瘳。闻言心孔悲，我亦涕盈眸。
告民且勿忧，圣恩实周瞻。大吏闻报书，夙夜咨昏垫。
偏灾已入告，命余来勘验。府库出帑金，实惠定遍沾。
既已济尔食，且当贷尔欠。况有台阳米，两地相并兼。
薯干与金钱，可以资属餍。缘余阻风涛，劳民远挂念。
尔民其少安，暂归尔澳堑。明当发仓储，小大无忒僭。
父老各欣欣，口中犹念念。东家献茶汤，西家荐帷幨。
帷幨破且洁，茶汤苦且酽。令余心忘危，受之愧生忝。
行李络绎来，僮仆相踵至。斗室不能容，何必求全备。
扫地供爨炊，庋床商位置。一夕亦纷纷，僮仆太多事。
连宵履虚无，今得踏实地。散步海之涯，墙东见萧寺。
庙貌何颓唐，败壁张告示。累累数百言，一字一珠泪。
劝民相賙恤，劝民相借遗。读之未终篇，贤哉叹循吏。
所以滨海民，饥死无诽议。归来不成餐，一觉觅熟睡。
回视所乘船，门前孔颠坠。痛定复思痛，中心犹怖悸。
渺兹澎湖岛，汪洋当巨浸。哀哉澎湖民，颠连遭岁祲。
讨海以为食，刮井以为饮。薯芋与杂粮，全凭雨漉渗。
贾舶一不通，居民口为噤。去秋八九月，台飓无乃甚。
风伯日怒号，波涛苦击揕。欲渔不敢出，欲籴无由赁。
东邻与西舍，死殇相哭临。纵有贤司牧，力薄难为任。
驰书飞告急，呼天空哑喑。吁嗟渤澥中，胡能同席衽。
赖有贤司牧，劝民相赈贷。亟发义仓钱，户口资零碎。
碾米借营仓，平粜付闤闠。劳劳相慰藉，教民且忍耐。
些许奚足恃，家家食海菜。海菜亦可食，须杂薯与米。
苟无薯与米，食之病且癠。肢体日浮肿，耳目日昏眯。
渐与鬼为邻，救死恐莫递。况自秋徂春，瓶罍罄如洗。
卖儿无人收，卖女空泣涕。朝朝望海天，伏地首九稽。
海舟其速来，皇恩尚可徯。大府闻告急，飞章达天衢。
檄令厦门道，就近携所需。帑金出厅库，薯丝购海嵎。
克期渡溟渤，未敢缓须臾。东海偏作剧，漂泊月有余。
台阳镇道府，早檄大令徐。沈施二巡检，先后临灾区。
折桅与断舵，倾覆尤堪虞。分投稽户籍，冒险忘捐躯。
援照昔年例，火速开仓储。监放选绅士，手不假隶胥。
老弱戴皇仁，襁负来于于。余也心孔亟，思民口可糊。
计尔丁多寡，计尔家有无。计尔饔飧后，计尔刈获初。
务使沾实惠，普遍海之隅。恺泽实汪濊，臣工敢迂拘。
蔡生澎湖秀，作歌以当哭。上言岁凶荒，下言民茕独。
防患思社仓，加赈乞万斛。悲哉蔡生言，淋浪泪满幅。
读书以致用，进生话款曲。澎湖蕞尔区，赋税无盈缩。
地种网沪缯，贡饷不及六。生齿日以繁，大化久沐浴。
岁供不加增，官输不加续。今以廿载粮，充尔万民腹。
赈抚有成规，但期免沟渎。极次分贫穷，岂能恣所欲。
止缘阻海风，来迟心愧恧。转瞬麦秋至，高粱望成熟。
归告蚩蚩氓，安守毋多渎。卓哉蒋刺史，判澎已十年。
视民如孙曾，呼之即来前。心伤澎民苦，双睫涕泪涟。
死者赙以槥，病者医以钱。廉俸无多入，心余力苦绵。
尔民共见知，长官亦可怜。台阳各大吏，闻报心忧煎。
筹款拨拯济，隔海目悬悬。使者自厦来，两地相周旋。
薯丝十万石，计可尔命全。乃知社义仓，良法本前贤。
苟无义仓钱，旦夕胡能延。当日劝输将，吝者犹戋戋。
今既解此意，乐岁共勉旃。行当白大府，设法谋所先。
仓实议增贮，贡税议暂蠲。一以抒民力，一以扶民颠。
天灾降有由，由民心所致。休咎征洪范，贞祥详礼记。
降吉与降凶，其理明且易。疠疫及干戈，灾眚无二义。
侧闻濒海民，见海舶失事。拯物不拯人，乘危抢夺肆。
呼号瞑不援，转因以为利。上干天心和，降罚垂昭示。
中岂无善良，罚遂及孥稚。从井或救人，嫂溺尚拯臂。
尔民痛改悔，天心亦欣喜。适或再遇之，慎勿萌故智。
救人在所急，量财酬高谊。苍苍有明威，可一不可二。
斯言共记取，切莫视儿戏。既感覆帱恩，思享升平瑞。
云根不堕地，牢落东山头。天风与海水，争激怒生疣。
断鳌足簸扬，支祈任沉浮。状若银河翻，回星漂斗牛。
又若乘杯渡，一粒乱中流。山水有常性，动静安足求。
呼龙与之语，掀髯嗔我尤。静极而动生，天地一浮沤。
海门一步地，形势可全收。欲作图王想，来成控北谋。
台荒摧雪浪，砌冷老边秋。欲问沧桑事，麻姑尚黑头。
尽室南荒外，三年大海东。飘零为客异，迁谪几人同。
漫诩驱鸡政，曾闻渡虎风。衔恩到凿齿，问俗极穿胸。
鹿耳春涛黑，鸡笼晓日红。珊瑚收未得，薏苡谤何穷。
旅食徒嗟困，愁怀讵有终。圣恩周草木，谣诼笑儿童。
偃蹇吾非傲，腾骞尔自雄。艰难相倚济，去住别穷通。
父老传新诏，朝廷辟四聪。一时起聋瞶，百辟进夔龙。
骥尚盐车覆，金经匠石攻。凭谁空冀北，莫妄倚崆峒。
浩浩乘飞鷁，凄凄乍断鸿。人嫌汲黯戆，赋恨子云工。
永日消炎瘴，高谈发困蒙。惊心犹泛梗，回首已伤弓。
不作鲛人泣，长怀漆女忠。雷声将駴浪，日撼贝珠宫。
因循海外客，乘春得归遂。三月挂蒲帆，岂不竞便利。
海平若明镜，毛发纷可计。已去毗舍城，澎湖到天际。
舟人笑语喧，金厦一瞬至。北风横作恶，忽尔掀大地。
波涛起万峰，一落千丈势。我艘如一叶，上下不自制。
舟子散发呼，坐客昏如醉。呕吐苦万状，魂惊胆欲碎。
皆拚葬鱼腹，谁复谋生意。我眠昧昏旦，屈伸拥一被。
渐觉狂风轻，山色横空翠。不知地何许，且喜舟前峙。
舍舟竞奔岸，相聚如再世。三日至潮州，喜极翻成涕。
方生独矫矫，颇有陵云气。携手登江楼，村醪聊自媚。
群山拥翠鬟，一郡雄百雉。上窥百粤关，下览韩江寺。
昌黎百代人，得失一时事。昔时瘴疠乡，异日繁华地。
歌舞竞楼船，酡颜拥珠翠。古今犹一息，江山更兴废。
有意访逐臣，无心问佳丽。萧条木兰花，槛外发深思。
明灭乱离中，莽苍阳光晦。何时众阴消，一奋金乌翅。
光烛大九州，斯文不终坠。酒阑发清兴，狂笑恣一吷。
宝瑟怨遥夜，哀音君岂闻。卷帘望明月，花落影纷纷。
泪尽罗频掩，香销玉不熏。谁怜珊枕畔，昨夜梦行云。
落日天气清，登楼眺芳甸。遥岑耸孤青，飞鹭时时见。
微雨村中来，水云白如练。嘉禾受远风，芳树落余片。
牧子催牛归，野人荷蓑遍。何处樵歌起，前山忽暝变。
艇子渡安平，乘风一叶轻。夕阳帆影乱，彼岸莫烟横。
沙阜势如鲲，渔人网罟屯。夜阑灯火烂，照破海天昏。
沧海本无垠，谁安鹿耳门。年年春到此，散作候潮喧。
山峻曰鸡笼，连云插海中。炎方偶积雪，传播恁匆匆。
宿雾薄东溟，鸿蒙一气青。波间升晓日，万象尽流形。
西屿隐平沙，衒奇砌落霞。千帆标倒影，一抹夕阳斜。
海国淼无穷，澄台瞰四封。自从归禹贡，何水不朝宗。
海藏发雷霆，为涛鼓众听。最宜风雨候，载酒上斐亭。
中原十五州，无地托我足。衔命荷兰国，峭帆截海腹。
披兹瀛壖图，岛屿纷可瞩。回身指南斗，东西日月浴。
飓风怒有声，骇浪堆篷幅。涤汔终古心，瀇瀁万里目。
毫厘晰舟舆，稊米辨岩谷。道奔裸体人，市莽连云竹。
览者睫生芒，闻之肌起粟。寄语平生亲，将毋尽一哭。
清芬殊绝世，不与众芳同。香溢珠兰畹，黄先月桂丛。
交枝深照席，一夏两温风。天意持相赠，怜余大海东。
初行牛力短，野宿就烟萝。港水西流急，山云北向多。
暮潮来艇子，深树出蛮歌。携得清风至，毋劳夜枕戈。
雨歇天逾暗，风悲海欲来。荒涂欹独枕，残夜对空杯。
庭燎栖鸡怪，场萁倦马哀。壮心无一寸，那更不成灰。
竹屋似禽笼，仰见初生魄。苦被天风吹，斜舒惨澹白。
可惜好清光，天涯照孤客。谁将玉作钩，使我归无策。
俄焉化明镜，依然大海隔。西堕东复升，不见身生翮。
蟾蜍本无家，遂觉天路窄。怨怼我心讹，含情同脉脉。
嘉木十余里，阴森接蔚蓝。人稀多远趣，坐久有深耽。
竹隐归云岫，花围定水潭。谁能为小簇，便面到江南。
落日海西界，一轮当我门。安知大武郡，见此好黄昏。
人定梦初觉，犹余一线红。不谙海上事，误道是天东。
危城映白沙，天与海为涯。日射千樯影，黄龙出浪花。
天光投白浪，山势尽苍烟。借问中原路，奔腾落日边。
海天悬北斗，下照七鲲斜。阴火燃深夜，鱼龙自有家。
凤弹有公田，高低麦与谷。雨暘失天时，荒秽走群鹿。
家园二顷余，子母暗相黩。坚好尽锱铢，追呼益穷蹙。
卑官类逋窜，徇此五斗禄。黄韲一百瓮，素餐仍碌碌。
古庙孤村外，阴森竹树联。排空成翠幄，流响作山泉。
药院潜遗老，沧湄奉水仙。绳床宜借我，惯着冷人眠。
三年身入幻，味物海东丞。秋杳云俱化，霄虚鸟不胜。
花于情未尽，山有目先登。一室粗能理，随时可曲肱。
北势到鸡笼，齐谐志怪同。瘴云凝自古，毒水澹于空。
伏火从山鬼，惊涛驾海翁。舟回十二载，浮去弱洋东。
眼底天民在，熙熙共往来。忘年惊发变，改岁待花开。
即鹿群看箭，安家密咒灰。唱歌争款客，唤取女郎回。
廓落南东亩，奇零一两廛。此中无故物，霜鬓对寥天。
劲风摧靡草，佻习厌陈人。斔斛全无较，吴蚕未见珍。
肆狂呼五白，禳病叫三神。生聚如萍梗，何妨作酒民。
晚饭步空林，奇云生暮阴。天容自吞吐，夜气且浮沉。
似电收光缓，疑霞幻影深。掉头归卧稳，平澹祇初心。
节序飞腾易，无营作息宜。寒暄黄鸟在，晴雨绿鸠知。
阅世恒如醉，忘情或近痴。形骸犹故我，欲问被衣师。
草木无摇落，秋心亦自惊。远天澄一色，空宇会千声。
选句收蛮语，耽游得鸟情。官闲兼寡合，例有竹蕉清。
山光延海色，新县旧营边。作吏有三载，所居惟一廛。
秋花隐怪石，夕鸟翻寒烟。鼓角夜悲壮，知予耐稳眠。
深宵原寂寞，孤馆况萧骚。风乱星光动，潮平月影高。
虫声低在枕，露气暗侵袍。心识乡程远，空令改二毛。
闻道鸡笼屿，孤城莽荡间。毒磺糜白石，沸水迸丹山。
东渡洪波弱，秋崖积雪斑。虫鱼俱异物，戍卒几人还。
就燠时多稼，移民力本儳。田洋惟待泽，稻耗不须芟。
香粒大于豆，蒲囊小作函。余粮文蓣好，朱履荷长鑱。
退之欣见蝎，坡老喜闻骡。将毋耳目僻，反使嗜好阿。
孤身阻遐域，相逢尽么魔。奉诏遂生还，慰情良已多。
恶声与毒物，不忍便撝诃。虽为夙所贱，愈于风与波。
蠢蠢且偕意，亲故夫如何。三年穷困海，瘴疠忧相磨。
两脚蹋中土，惊禽脱虞罗。环山带灵石，往往见云窝。
流泉出山来，淙淙桥下过。月明枫叶岸，籁起长松坡。
弱鳞浮浅渚，喜鹊叫寒柯。翠竹鲜钩棘，着手久摩挲。
骡铃与蝎影，默念成微呵。曳杖陟崇冈，城楼郁嵯峨。
笋舆尽归客，细路盘青莎。乡程六千里，计日无差讹。
挥手谢大洋，日月如腾梭。心灰死欲然，肠冰就阳和。
孤斟一壶酒，未醉颜为酡。二公者勋业，浩浩江与河。
余生也既晚，下秩同蹉跎。奇怀亦云尔，望古成悲歌。
关门非雁塞，沙碛似龙堆。甲壤田畴辟，针盘市舶来。
云容晴后满，山黛雨中开。梦蝶无寻处，名园付劫灰。
蠎甲船刳木，龙香剂割涎。焚轮风有火，沸井水无烟。
硐户征蚝饟，山居讼蛎田。沿流频唤渡，九十九溪边。
风草欣无节，霜筠怯走鞭。玉香花媚晚，金缀菊迎年。
湖采螺纹石，番通马剑钱。忽看方物集，新返荷兰船。
拱鼠曾名麴，蹲鸥藉作粮。潮鱼惊海熟，火鹿悯番荒。
檨捣蓬莱酱，椰倾沆瀣浆。病来烦米卦，三保有遗姜。
佛髻波罗蜜，仙肤优钵昙。苓抽芳薏苦，蕉剥露芽甘。
南凤三杯粟，西螺五寸柑。问谁能编织，名状漏嵇含。
方法唐僧授，凝冰滤蔗浆。输租连蔀屋，擅利走帆樯。
味压嵰山雪，光欺宋井霜。缘知雩都县，何减木奴乡。
渐习殊方俗，何辞过海门。吉凶占雀语，更鼓听鸠鸣。
铁树珊瑚细，金茎蛱蝶轻。邮亭欣远眺，云脚画新晴。
到来时令异，何处问神功。稻熟三春早，蝉鸣二月中。
夏占帆鲎雨，秋试纸鸢风。叹息吾行远，真看地轴穷。
力力谁为力，何年野社开。新篱多曲折，古径自迂回。
鸟属他乡异，笳声此地哀。闽南烟瘴路，疏凿忆从来。
淡水河边社，于兹上下分。疏梅凝皓魄，落水暗彤云。
鬼舞惊田鼠，鸦归噪夕曛。狂风吹鬓短，岚气乱氤氲。
淡水由北去，车迷大泽机。烟屯萝径窄，翠滴涧云飞。
洞口仙家景，溪边野客扉。风尘何事老，落落竟忘归。
鵁鶄鸂鶒少，苦竹刺藤深。依草寻诗坐，缘花贳酒斟。
皂盖临放练，追陪此地游。虽无王粲赋，不作虞卿愁。
雁断天涯路，旌悬海外楼。坐谈人世险，新月控吴钩。
十年劳梦寐，人事转参差。且守潘生拙，何妨邴氏卑。
青山天外色，白发故园思。马首云生满，阿猴月上迟。
策马茄藤社，霜蹄破绿苔。亭亭横野树，漠漠拥沙堆。
蛮女骑牛去，番童逐鹿来。圣朝恩泽阔，墨齿不为灾。
丰城孤剑短，触目不胜愁。斥卤黄沙地，寒风白鹭洲。
野泉寒漱玉，海气静浮鸥。百里宵征早，黄昏到搭楼。
荷花十里地，喜建圣人居。泮壁流天际，圜桥架水渠。
千秋陈俎豆，万国共车书。巍焕今伊始，英才自蔚如。
海云生极浦，山月照边城。侍坐清宵永，时闻画角声。
兰干围十二，红杏放晴春。绛脸凝脂滑，朱唇露粉匀。
村藏沽酒路，巷有卖花人。笑煞狂蜂蝶，纷纷逐后尘。
妆罢珠帘卷，窗开万象浓。楼前两三树，树外三两峰。
山光笼树色，翠黛浓如墨。万紫间千红，春风度水国。
花开知春至，花落知春归。众芳竞烂漫，蚨蝶弄花飞。
露醉海棠丝，风摇杨柳絮。一鸟舞帘间，啼破幽绿处。
晓起望晴空，遥见白山列。照眼吐虹光，明知不是雪。
有意看此山，偏偏此峰失。相隔百里间，隐现总难必。
到此绝尘机，山光霭翠微。通幽泉自曲，悟静鸟将归。
昙气空中合，禅心物外依。何当襟带绿，掩映竹成围。
慷慨捐躯易，从容全节难。不为忠义胆，偏作女流肝。
明镜悲秋尽，幽云拂雨寒。风谣传海内，千古尚相看。
独上高原去，怀开眼界空。傍溪余竹翠，隔岸见桃红。
草发春前雨，马嘶柳外风。双柑与斗酒，逸兴谁能同。
草舍多寥寂，心孤易感秋。岸遥枫欲老，江外雨初收。
砧向夕阳急，鸦依古树投。情深王粲赋，日暮独登楼。
奎楼仍旧制，补葺复巍然。振起文光见，重修斗气联。
才真能济美，事实可光前。遥踵先人步，端资此象贤。
密结层层网，檐垂乞巧蛛。丝纶藏满腹，经纬蕴全躯。
白地回文锦，先天太极图。夜深仙露滴，缕缕缀明珠。
一灯明更灭，几点扑流萤。披卷书凝绿，分辉色闪青。
燃来应照佛，聚处忽疑星。不肯因人热，秋光冷画屏。
龙潭一勺水，散作四郊雨。雷声殷海天，冯夷助伐鼓。
良苗浡然兴，生意各栩栩。累月忧心焚，望云首恒举。
念彼陇上氓，沾涂愿作苦。赤日灼秧针，泣视龟圻土。
妇子相睢盱，辍耕待官府。官不为请命，曷以称众父。
飞牒投神宫，藉达天帝所。步祷初归来，盆翻雨如许。
甘澍绿盈畴，积水可浮牯。我将共番黎，欢歌醉其侣。
曰归不得归，擥袂相咨嗟。且复进君酒，酒酣赠以诗。
庭芳会四时，梅菊欣杂置。更有小桃萼，天然缀阶砌。
风光与昔殊，兹夕情不异。海静宵逾长，世远身若弃。
山郭雨初霁，招提忽入来。寒云流梵韵，湿翠上莲台。
钵为投诗满，扉缘憩客开。催耕余好鸟，人静语林隈。
野趣自清旷，丰年情不同。泉新茶碗碧，火宿石垆红。
眺海三层阁，栽花半亩宫。息心尘外赏，远屿夕烟空。
向夕生西风，一雨洗残暑。横眠古竹床，家远梦亦阻。
蕉影入户凉，秋镫照蛩语。沧波催白头，作客老未惯。
酒醒海月低，庭虚曙星粲。夜夜五更初，角声似孤雁。
骚屑竹窗雨，残篝依病身。魂清余远思，室静有微呻。
土药焉知性，秋宵不向晨。绝怜人境外，舆仆是吾亲。
地高风稍劲，晨发凛如秋。海气山头雾，番居竹里楼。
衣冠移裸俗，耄稚并嬉游。岁晚闲村落，青畦豆叶稠。
輶轩临北鄙，问俗首诸罗。彩帨迎舆舞，红裳蹋臂歌。
野芳增髻饰，官酒恣颜酡。怀葛今何远，淳风此地多。
糗饵充庭实，盘匜列马前。双螺秀花竹，半线画山川。
月静吹箫社，凉生被毳天。严更休太急，土窟几家眠。
大甲东西路，滩声不忍听。雪涛天际白，雨岫晚来青。
累卵深溪石，编茆远戍亭。谁非行役者，辛苦独番丁。
信宿澎湖岛，新晴趣放船。七更针尾路，一碧浪中天。
往迹俄成梦，归期此尚悬。黯然余别意，东望渺云烟。
不是东陵种，篱间别弄辉。冰纨澄夏簟，黄绢剪秋衣。
承露鹅儿嫩，迎风杏子肥。依稀明月下，疑自凤池归。
趺坐伽陀石，清筠自古今。虚中成净业，劲节印禅心。
绿染菩提果，声含檐卜林。半规新月上，妙义正堪寻。
王郎传忽没，胡不叹生辰。缱绻辞亲戚，从容谢里邻。
屏诸方寸气，续厥百年身。造物翻为累，花开减却春。
孤月当轩回，清光万里明。澹帆依斗柄，疏竹上楸枰。
笛里关山近，愁中节物更。渺然云缺处，遥见刺桐城。
东阁爱宏敞，风生满院秋。云封苔砌润，花覆石床幽。
倚醉攀霄汉，狂歌逼斗牛。更闻沧海啸，不用步琼楼。
春媚潮偏怒，兼天截地来。望迷乌鬼渡，幻作白龙堆。
风劲千层立，门雄万古开。正疑缨失荡，旋起复旋回。
翠霭浑无色，凌虚绛雪横。空山寒雾集，茅屋冻鸡鸣。
海窄银花合，天高玉柱清。丹崖缥缈外，素影傍人行。
参差摇竹影，胜地造香林。不觉尘方净，能生兴转深。
佛坛着妙相，午磬响清音。佳境终难得，还同坐夕阴。
世事方屯艰，经营赖上材。小心参帷幄，大力运昭回。
入座香风满，怀人梁月催。笑言通梦寐，杯斝屡追陪。
徐孺沈忧久，元龙爽气开。旅途虽偃蹇，高义感风雷。
频有西园赏，无虞江夏灾。欣逢瑶海使，新自日边来。
正值龙山会，兼陈戏马台。可令南极老，黄发倚邹枚。
上宰挥金钺，还兵树赤旗。留闽纾胜略，入越会雄师。
制阵龙蛇绕，应天雷雨垂。一戎扶日月，群帅奉盘匜。
冒顿残方甚，淳维种欲衰。周时今大至，汉祚不中夷。
赐剑深鸣跃，星精候指麾。两都须奠鼎，十乱待非罴。
烟阁图形伟，殷廷作楫迟。独伤留滞客，落魄未能随。
寂寞栖荒岛，依依望斗杓。群公犹百粤，法乘已三苗。
虚伫金台彦，何时玉烛调。殷忧开圣主，会见奏云韶。
闻有穹炉使，方当来问津。衣冠他日异，名号一时新。
伍员虽仇楚，王琳还入陈。不知高岭上，锡冢为何人。
东夷仍小丑，南仲已专征。部落哀刘石，崩奔怯楚荆。
况闻蒙面众，皆有反戈情。一举清江汉，河难靖九京。
北马千群至，兹丘仍寂然。晋师今不出，汉过古无先。
闻有交绥约，何时多垒平。红旗空自播，未许劚龙泉。
李牧真飞将，犹闻守赵边。此时常笑怯，破敌乃称贤。
何假当三至，应思入九渊。奇勋成脱兔，羁客且高眠。
不辨钟何处，声声欲暮天。舂容萧寺里，摇曳夕阳边。
残响盘空际，余音绕树巅。樵风穿古径，渔火动江船。
催上城头月，撞开橹背烟。黄昏无限意，千里客心悬。
酒醉诗成后，山钟迫晚归。岚烟千嶂隐，灯火万家微。
放足随高下，忘机任坦巍。明朝如有意，相约莫相遗。
吐艳群芳里，奇姿异凡苗。朱颜临紫气，丹脸夺红标。
态似鸡冠秀，体如马荇妖。虽无香馥味，老大转生娇。
参差抽紫翠，蓊郁自成林。解箨呈圆相，横枝挻棘心。
节高尘不染，刺盛侮难侵。摇曳秋风里，潇潇满径阴。
霁月浮光照，龙潭夜气清。珠华涵止水，璧影濯流英。
野阔群峰隐，波恬两岸平。渔灯红照处，短笛弄新声。
别浦津头渡，轻舟漾晚风。波寒鸥出没，舵转岸西东。
衡宇苍烟外，牛羊落照中。禽言花欲暮，云去岛俱空。
平濑沙倾斗，危樯月系弓。剧怜沧海望，惆怅意何穷。
僻峤潢池弄，王师待廓清。海门奔兕虎，沙岛靖鲵鲸。
壁垒翘军肃，朝暾画戟明。霜飞金雀舫，水涨碧波缨。
峰头孤月落，帏帐正谈兵。薄暮登楼眼，山前落日斜。
晴云低海角，孤屿迥天涯。隐隐灵鼍鼓，迢迢逐浪槎。
薄暮登楼眺，山前落日斜。晴云低海角，孤屿回天涯。
隐隐灵鼍鼓，迢迢逐浪槎。牧人歌犊背，凄切入秋笳。
莫笑么么力，森然斧奋螳。剑同沙蟹拥，怒比水虫张。
猛气琴先觉，雄心辙敢当。蝉边黄雀在，劝尔善刀藏。
岁岁分房伙，添丁合贺蜂。生涯资蜜课，眷属聚花封。
户墐秋冬月，衙随晓暮钟。芳邻通问讯，金使屡相逢。
踯躅开山路，傍昏未即安。柳疏斜影度，鸦老暮枝寒。
客过云空驿，舟停棹一竿。草萋添晚翠，蝉伙沸晖残。
征马后先逐，荒村烟火团。漫嗟风景暮，饶得水云宽。
行行傍阡陌，独立思躇蹰。四望云山阴，萧萧见里闾。
羊牛各依群，寻草过荒墟。野田有遗穗，鸟雀饱其余。
晚憩方塘岸，游心狎群鱼。鸳凫与白鹭，翩翩飞向余。
落日荒郊外，竹树转萧疏。徐徐步月归，酌酒乐何如。
嘉卉向荣日，翘翘百尺桐。阴浓金井北，蕊缀玉楼东。
未绽离离乳，先攒六六丛。龙门看似霁，焦听净于穹。
花茜三春暖，凤翻五色风。菶萋应待翽，梓椅谩夸同。
寂寞江干暮，长樯漾碧危。湖平宵气净，戍僻漏声迟。
孤客停桡处，晴川独棹时。静观星斗阔，却笑水云私。
一苇无涯系，双凫似我知。钟声峰外尽，数问夜何其。
舌耕初放暇，已是卖联时。履韈新正计，工谋润笔资。
债主催今夕，逋家约过年。扣门忙丙夜，已是过年天。
糖黍亲朋馈，无题谢惠偿。诗心纷岁务，非为学刘郎。
彩胜丝笼贮，花娘唤玉人。喜他连理样，今岁是双春。
当空焚片楮，天马比骧腾。不假韩韦画，神通有法乘。
昔日凌烟阁，今朝士庶门。李唐无寸土，秦尉像长存。
寓象藏佳境，当门倚数株。来春生意满，此蔗竟先枯。
床母与床公，今宵同守岁。帷灯彻晓明，茶酒香风细。
儿小未谙用，分钱寄母奁。欲知年渐长，扑满旧痕添。
人心计算长，一食留余地。社饭想明年，谁知高后意。
路转圆林外，山居夹磵中。画田仍旧井，问俗有遗风。
水潴鸭头绿，花飞龙爪红。自安耕凿古，日课两三童。
旧是读书处，今为南社厅。文昌分瑞荫，廉访表观型。
惜字开尊圣，充租惠执经。题碑传乐善，祖泽颂长龄。
问俗慎遗徽，从亡祀五妃。我王甘就义，群妾亦知几。
节冠东瀛首，名同北地辉。干坤扶正气，坟庙显神威。
鬼子山长在，王姬侍不违。九原如可作，五凤恰齐飞。
史笔褒巾帼，贞魂诵蕨薇。英雄争末路，死是胜生非。
番黍马芝近，沙蜊鹿港浮。问津秋未老，荻溆碧盈眸。
朝行清水岩，暮宿清水寺。水清一尘无，幽人抱琴至。
坐对可盟心，讵比贪泉类。战垒几沧桑，林峦何深翠。
山僧自灌园，四时花木备。爨火树冲烟，惊起栖莺避。
在山泉水清，出山溪水浊。君子恶下流，天下皆归恶。
火焰山之麓，水石生于谷。遇旱水不枯，悬厓挂飞瀑。
源头有火泉，泉达火亦然。涓涓炎炎聚，赫濯但无烟。
焰或升数尺，风扇火铄石。石泐黝而坚，焦土磺气炙。
投木火猝高，烟起如焚膏。奚堪调鼎鼐，只可涤氄毛。
五行本相生，亦有互相克。水火既同居，偏成此奇特。
太极分两仪，天地定位之。山泽通其气，阴阳何差池。
古有甘泉赋，今见火泉窟。蕞尔一台阳，怪事书咄咄。
望春春不来，留春春不住。林外桃花飞，片片逐红渡。
天作及时雨，民番乐有年。景风初布种，解泽已盈田。
海壤珍唯谷，神庥瑞应虔。欢情看长养，南北共熙然。
雨后劝农毕，还寻古剎来。钟声飘藓径，衲子出香台。
莿竹排檐种，优昙满院开。分题禅榻畔，小憩水云隈。
问讯词坛客，山僧逸兴同。地高晴翠合，林静妙香通。
登眺消尘虑，安闲步梵宫。寸心持半偈，顿觉海天空。
残腊看将尽，明春强仕年。青灯仍旧业，白发是新缘。
短句敲山月，孤怀淡海天。和风吹鹿耳，准备北归船。
巨海水奔流，安平镇最要。斯地古荷兰，砖城筑何巧。
暮角声清凄，震天万叠炮。自夸不拔基，伊谁敢与较。
讵知郑氏藩，剑芒日边耀。吞并气正雄，干坤庆再造。
割据三十年，舳舻城下绕。门户键澎湖，台彝奉伪诏。
无何振王师，海氛倏已扫。扬帆穷绝域，波臣乐前导。
皇恩何汪濊，残黎遍慰劳。酋长纳款多，诸社齐欢笑。
今我渡江来，城高恣凭眺。层层磴纡回，霭霭云笼罩。
洁井泉犹甘，地洞路仍拗。墙宇嗟倾颓，库藏怜破耗。
庭角黑沙堆，榈头残月照。忽听潮声喧，西风晚狂叫。
鲲身七点浮，戍卒严水道。羽旗巡残堞，鼓鼙无乱噪。
爱此清晏时，游情随处好。路转幽篁里，逶迤匝浅苔。
莿桐将合抱，香檨未成胎。楼耸悬钟鼓，庭荒辟草莱。
烧檀飘户外，啼鸟傍林隈。离德昭金殿，禅心悟劫灰。
虽多收败叶，渐欲变枯荄。观射亭犹在，息机人未回。
无心溪水去，有意野云来。残蕊风轻剪，寒炉火欲煤。
村烟空处渡，野色望中开。谁展挥毫手，同倾瀹茗杯。
鹭水曲复曲，春来波泛绿。螺髻郁浓青，微茫射朝旭。
沿岸柳毵毵，夭桃红绽玉。指点翠微间，岩壑如新沐。
谁家书昼船，欸乃声断续。载酒并携柑，浩歌振林木。
地远清且幽，兴移无拘束。我闻贺季真，镜湖擅芳躅。
习氏高阳池，小筑岘山麓。先生大雅人，望古遥追逐。
壮岁即挂冠，蜡屐当雕毂。愧我未识韩，交臂失良觌。
舍人君家嗣，珥笔近天禄。为言旧亭台，遗植多芬馥。
妙手李将军，绘事殊古穆。境澹云悠悠，天高风谡谡。
披图为黯然，鬓眉宛在目。我生守蓬蒿，寸步困逼仄。
忽成沧海游，捩眼恣天色。坤舆漾空虚，洪河洵涓滴。
夜半天鸡鸣，霞烧半海赤。绛阙烂温汾，三山下临逼。
掉头顾平地，夜气正黝黑。良久火轮出，游氛渐开辟。
燋劳念冯生，始觇东方白。安知金鸦辉，早射昆仑脊。
五日叹羁迟，六日漩尤静。意轻溟涨阔，目炫阳乌烱。
飞廉谢冰夷，逃窜深戢影。穹苍虚相涵，一气同溟涬。
气蹻未可乘，临空殊耿耿。澎湖一穷岛，外海称险隘。
东南控制静，内地安栖息。山童草木荒，潮涸盐卤塞。
地舄不宜稼，耙犁安所力。波涛狎床帏，蛟鼍轻蜥蝪。
肆其虓阚性，溟涨犹逼仄。粟米自东来，未能饱饥膈。
修鳞与团介，炰脍无不得。天兵昔东下，万艘暍荷戟。
东临望台疆，时见山尻脊。西飚会有期，便挂如云席。
舟过黑水沟，舵工颜如墨。畏惊骊龙睡，樯橹快掀击。
回瞻黑奔浑，弱胆尚余惕。行旆飒飘扬，帆张迅弩激。
便堪瀛壶游，却恐银潢逼。夜久风更怒，崩涛恣漰湱。
何得万鼓角，号呶哄深黑。苍茫神鬼集，哀伤天地窄。
始知潜鳞介，噞喁伸腷臆。兹行固留滞，肝肠已结塞。
宵征太苍黄，履险更迷适。谁能鞭羲车，光展阳乌翼。
台疆肖弯弩，千里射潮汐。鲲身劈半环，小曲百里窄。
团束内河流，明镜安台脊。少女逞狡狯，撼动天光碧。
气连沧海昏，险自洪荒画。修鳞欲来游，骯脏鬐阻格。
内河望鲲身，隐隐凸浮碛。朅来勿押侮，下逼蛟龙腋。
出险泊内河，回覕犹余恐。幸逃灭顶凶，敢夸投璧勇。
内河亦海流，夷险差安悚。波深不盈寻，悬晖漾清溶。
窄爱舴艋轻，宽辞市舶耸。潮回卤地涸，舟小邱山重。
陆行迅摧涛，百口号呼汹。鸨鷁倏骇散，鲲鲕怖群踊。
力疲挠寸进，艰胜登秦陇。森森认城郭，历历分畦垄。
兹行饱艰虞，快听啼寒蛬。西风飒毛鬓，秋霜惊种种。
海中望台山，山形倏明灭。合沓乘风潮，闯然临巀嶭。
自从凿混沌，狉獉狎噬囓。安知万祀后，冠裳俨森列。
南北千里余，竹木青轇輵。相传鸡笼阴，犹有太古雪。
野鹤适何来，拚飞恣寥泬。重镇压瀛壖，周遭树营栅。
东回瞻府治，十里惊湍隔。仡仡番子城，荷兰旧擘画。
兴朝声教阔，外海恣开辟。维天生五材，并用敢离逿。
设帅制狡犷，心输由吭搤。大阅当严冬，千艘壅潮窄。
皂纛咽笳鼓，摩动闪云隙。令传齐三呼，狂趡汹涛黑。
仿髴遌鲸鲵，森森斗鋋戟。誓将髑髅鏖，肯惜腰膂磔。
渊客窜污淤，海童韬踪迹。张幕简趫材，僄狡迅鸇击。
将军粲然笑，磊落赉金帛。颓阳入蒙泛，余霞烂西赤。
饮至动铙歌，沧溟夜寥阒。诸番昔陆居，渔海餍腥食。
红夷诓牛皮，城筑诛茅塞。驱逐骇禽兽，挺走窜屴崱。
埤堄抗虹霓，咸池瞰浴赤。潮生惊隆颓，飓作占氛黑。
想当缔造初，恋腐恣鸱吓。宁识圣人出，千里沟涂斥。
费岂吝垣墉，众心森削壁。黑齿日襁负，纵横闾閈迹。
坐镇诸番静，孤亭惬所宜。海光摇画戟，竹影漾浮卮。
魏阙长膺恋，林泉偶系思。风谣凭贡上，宁减白狼诗。
记厌承明值，来东已六年。英髦时接席，宗室固多贤。
水槛朝垂钓，风亭午擘笺。槟榔皆手植，父老重流连。
郁烝干青冥，光涵瑚琏器。大雅溯根原，寔为名家裔。
贯穿七略书，摛藻春葩丽。廿年官刑曹，时切平允志。
持议无敢挠，屹若山岳锐。每岁上谳书，屡荷天颜霁。
曰兹大小狱，是臣称职司。遂令天下民，咸受协中治。
继命守瓯闽，清霜肃瘴疠。量移沧海东，经纶出腹笥。
欲颂驺虞仁，弥厉鹰鸇鸷。化裁葛亮严，神明郑侨惠。
听断胜燃犀，魑魅潜逋避。浩荡千里间，卧狗足生毳。
黠胥无完裾，憔悴涕濡鼻。民番轻丰收，狼藉攒遗穟。
制府释焦劳，永无东顾累。兹将航溟涨，筮日整行骑。
煌煌贤能名，早已御屏记。恐留官神京，轩车难再至。
斯须乞居停，慰我民番思。泱漭接虚无，台空瞰四隅。
乍惊寒浪涌，惟见片云孤。拙宦东溟远，怀乡西日徂。
不堪华鬓发，漂泊叹穷儒。百年荒冢在，宁比玉钩斜。
漫堕三春泪，惊摧五朵花。瘴乡空葬骨，绝海竟无家。
应化虞兮草，临风共怨嗟。遥念丛蒿地，王孙烈骨凭。
未能依竹沪，犹胜望西陵。仿髴青螭驾，依稀赤豹乘。
佩璫纷侍从，愁雾夜长凝。府东万丈潭，水族纷窟宅。
百泓沸重幽，胆破下临黑。连峰亘东回，环照崨嶫色。
戢戢穿薲苽，潎潎弄浟湙。气各挟波涛，隐忍困逼仄。
伪郑饕口腹，银鳞出泼剌。脍下金丝盘，细听霜刀騞。
勿轻鬐鬣微，溟涨迫胁腋。会当雷雨交，腾踔安可测。
海客传逸事，令我再三叹。有岛绝居民，花浓竹欹乱。
红彝拿舟来，留种置行馆。再至烛遗书，堕泪浩如霰。
怆伤人代促，黝黑岁序半。羲车厌修辔，暑退快脱绊。
安知秋阳辉，长此冬夜漫。山魈恣彳亍，魍魉互窥瞷。
大荒固多异，两仪无更换。谁能凿空虚，启闭作昏旦。
甚类烛龙诬，何减诺皋谩。空堂夜杳阒，泱漭望河汉。
兹山名肖形，屈膝裂半曲。造物憎美尽，吝此黛色足。
自昔蕴精灵，警火鸣逸躅。猎徒欲罝捕，奇兽宁国育。
新曦相照耀，时霔深栉沐。哀猿啼一声，蕨迸万茎绿。
怒石势欲落，哀狖啼啾啾。攀援无尺土，寸步犹淹留。
槎丫千章木，终古闻飕飀。阳乌避荟蔚，六月思重裘。
升高瞰巨浸，端倪洵难求。洪涛蘸云霓，湠漫不可收。
缅渺望乡邑，西接昆仑邱。王母竟何许，玄圃空悠悠。
想像扶桑枝，垂椹光十洲。安能驭鸾鹄，饱啖销羇忧。
鼓山邑右辅，百里见尻骨。狰状类孤罴，修脚踏涨渤。
兹地萃舟航，宄黠时出没。道干昔败衂，袽船渍番血。
代期三年瓜，口粮随月拨。猛性阚虎哮，赖此朝夕活。
居民慑乳羊，腰镰不敢越。将军巡哨堡，清笳暮幽咽。
冈山三百仞，云压吐油油。蚌螺辞洪涛，陆死昧所由。
蒙鸿溯开辟，万川壅倒流。嶔崟堕汩没，漱激重泉幽。
吞舟如山鲸，突兀时来游。戴壳亦狡愤，弄潮镇淹留。
含浆恋污淤，涎壁成拘囚。安知十万代，坏涸茀青畴。
委形埋瘴疠，攒集虫蚁搜。樵苏惊磊砢，舌挢不得收。
猫雾接猫罗，二山若联甒。其东竞巊溟，破瘴青烟举。
入宵势尤炽，光射倭人橹。想像垠崖交，磊落燖炰聚。
独脚走且僵，安问麠与麈。石崩激砰磕，枯欹压杗柱。
修毛扳拔茸，焱焱光腾杼。织成火浣布，被服骄强御。
兹山神灵閟，有路不敢取。异物幸绝传，诸番免囹圄。
维水之所归，星辰恣荡潏。大地一巨岛，矧兹千里凸。
要之南北殊，亦有寒燠别。鸡笼北境尽，闻有照海雪。
未随瘴销鎔，长留寒凛冽。蛟鼍冻局缩，魍魉避澄澈。
溯初缠世网，灵台渐磨灭。催迫羲车奔，昏迷斗柄斡。
百年音过耳，一逝箭离筈。家山当严冬，皑皑沁肌骨。
冷逼町畽隘，僵卧扃关闭。可怜堆琼瑶，乌能旋蹩躠。
何如溟涨开，浩荡霏玉屑。风姨快展布，滕六逞浇泼。
气侵凝碧宫，光射瀛洲闼。愿赉济胜具，跣踏万壑洁。
目睛刮翳障，脏腑洗污涅。剖开蒂芥胸，还纳团圞月。
丹田沃神泉，天鼓叩清越。安期挹咫尺，木公许参谒。
刀圭一朝授，羽翼生俄忽。上乘万里风，振迅鬖髿发。
遨游蔚蓝天，金殿蜷雌霓。玉女笑投壶，人寰惊列缺。
确隤固无尽，灵芽亦不折。相与竟终古，安知时代阅。
初来池上时，水满新杨蘸。仳别叹兼旬，田田荷已泛。
荷泛稗相依，水风扬袷衣。颓阳不忍去，来月暮言归。
澄宇高云敛，团飞到处看。江山宜独夜，松桧自生寒。
莎际幽虫作，阶前清露溥。披衣荡子妇，揽袂起长叹。
泛泛安平渡，微风试启窗。岸遥波侵树，山尽日沉江。
水鹤归何独，沙禽浴自双。端居渺沧海，睹此觉心降。
谷雨节序及，捎烟纷已齐。一林洋水曲，三月鹧鸪啼。
转盖茅斋胜，翻令行客迷。何当风解箨，堤草共萋萋。
白露滴疏芜，清风肃飞阁。验彼候虫鸣，始知岁摇落。
入耳促悲丝，遶庭急哀钥。遂令欢娱场，倏地成寂寞。
志士惜日征，寡女叹居索。华发其如何，感此中夜作。
陡然拔地起，半壁凌芳洲。翠色空霄汉，岚光锁绿畴。
鸟道晴峰拱，云帆碧海收。影入莲潭水，千年胜迹留。
汝岂生人类，袅然乱似麻。身文腰佩箭，齿黑鬓堆花。
杯饮椰为酒，崖居穴是家。凭凌山绝顶，夜月数吹笳。
城府开朝旭，川流世界东。楼台山色里，鼓角水声中。
鸟坠炎洲气，猿吟暮岭风。升攀重阁迥，极望碧鸿蒙。
高足未云骋，上头应有仙。岸昏涵蜃气，水滑带龙涎。
日月光先到，云霞思独玄。沧波满归路，忆别动经年。
台阳膏腴地，一岁或三熟。可怜草地人，不得饱糜粥。
曩从城中来，曾见城中客。峨峨称大家，丹艧间金碧。
台地产中洲，中洲有女子。鹿驭在王家，郑也其原氏。
伉俪方两年，问岁二十耳。双凤失其俦，孤鸾悲鸣矣。
镜破不复圆，栢舟用自矢。此身将安归，此志实他靡。
慷慨辞亲言，世人何所比。古来杰者多，谁能甘一死。
从容就义际，千载垂青史。九日湖光好，红渠一望奢。
嘉名初有锡，胜地培增华。国色临秋水，香风落彩霞。
岁寒须共保，切莫妒黄花。汪洋千万顷，浑浑渺无际。
不知境界宽，反觉干坤细。沧溟大其观，波涛壮其势。
遥遥一望之，云山奚所蔽。亘古咸如斯，昼夜将安憩。
凤山多翠色，阴雨渐侵晨。雷奋翻龙角，波清跃锦鳞。
禾苗皆献瑞，草木亦生春。知是圣泽远，衢歌徧海滨。
晨起兹城望，所思竟若何。涌金初日上，开鉴晓霞多。
树老晴含翠，山危俯卧波。谩云天堑险，惟德沛江河。
劲厌钱王弩，雄吞伍相潮。千军声走峡，万里势连镳。
带雨孤帆急，飞花两岸遥。望渠东到海，百谷共趋朝。
职守鸡笼北，疆逾马赛东。民岩深顾畏，獠岛悉帡幪。
浑噩风犹在，钩輈语渐通。专城肩钜任，曷敢贷微躬。
设险城何恃，周遮竹四围。由来森干节，亦足固藩篱。
疏漏宜增补，倾欹恐易危。即今犀角盛，莫使鼠牙亏。
枕山三面峻，襟海一更横。草昧荒前代，梯航本大清。
龟趺蹲砥柱，鸟道辟荆榛。笑指奇莱外，闻风意已倾。
界未标铜柱，疆曾划土牛。犬羊区异类，糜鹿信同俦。
奈有髑髅癖，能无性命忧。抽藤与伐木，莫浪越山头。
水火资生活，庖厨藉割烹。人间炊爨主，天上屈伸衡。
见说仙舆驾，均于此日行。缅怀俞净意，精白寸心盟。
凤纪颁夷岛，鸿钧入后台。人方循海迓，天已送春来。
岁稔民同乐，官微老暗催。捧符经半载，步德未能该。
路自台阳出，嶐嶐始一湾。四围皆大海，五省仗雄关。
天堑飞难渡，楼船利足患。圣朝虽恃德，不敢弛防闲。
欲与民更始，胥将旧染除。一年终此夕，万户贴新符。
老去心犹壮，春来病欲苏。天教能健饭，不必到澎湖。
干坤大父母，君相正陶甄。莫漫分三籍，由来似一人。
田园沟洫共，歌舞岁时亲。兰地虽初辟，桃源合与邻。
地列东西势，庄分四五围。浚圳将水导，编甲以戈推。
兔窟营空狡，鱼鳞册易知。普天皆食德，诡寄亦何为。
经史传心学，诗篇养性情。如何凭记诵，止以弋科名。
身世无殊轨，亲疏有定衡。春风浴沂意，领此在儒生。
盛世无夫布，仍多浪荡身。须知罗汉脚，半是掷金人。
任肆萑苻虐，终罹法网新。孰操随会法，俾尔尽逃秦。
道是仙家卉，亭亭向座隅。纔惊花缀凤，翻见蕊凝珠。
色逞秋容好，烟浮暮霭敷。邻家小儿女，纤手爱涂朱。
月皎寒潭清，夜深秋露白。骊龙自在眠，云影荡天碧。
峭壁蒙葺绿，天然列画屏。夕阳残照里，添得十分青。
峋嶙沧海岛，石塔斗飞泉。云湿人犹在，树欹鸟共屳。
平郊迷极目，远水欲浮天。潦倒高歌后，名山是夙缘。
渡海与江并，春光薄暮清。藩宫离黍憾，王国普天平。
月色三更远，渔歌四野横。行人多少许，几棹惠风迎。
野径积沙深，七昆缓步寻。笠翁疑隐见，舟子任浮沉。
众籁鸣天际，孤灯照水心。晨星钟漏落，渔火色相侵。
巃嵸插三台，花香百里回。凤毛山掩映，鹿苑日徘徊。
待月知波至，闻风惊浪来。春潮声似箭，仿髴迅雷催。
冰壶九曲通，粉队市郊同。鸡声闻社北，笼影照墙东。
藕丝垂地上，玉屑落天中。柳絮随风起，清肌赏太空。
东方悬太阳，丸子见重洋。水曲腾波势，天池跃曙光。
丽形能破雾，艳色出扶桑。一望沧溟远，珊瑚灿晓妆。
极眸赏屿西，艳冶彩云迷。丹气四时播，红颜一笔题。
寒鸦无独返，孤鹜恰同栖。醉脸归来晚，新篇五色齐。
形胜蔚崔巍，登高望九垓。三时先月得，七宝避风催。
宦困穪颜骨，名成笑陆才。澄清惟此景，耸立素怀开。
大观轮奂宜，游屐自委蛇。香坐乐章进，梅开宫漏迟。
一舟高浪响，千里渺云驰。倾耳双洋外，杯深百不辞。
又住湖干上，依人屋数椽。晚山如我瘦，明月向谁圆。
酒薄寒难御，愁多病易缠。怒涛飞不到，聊借一枝眠。
前古人稀到，重洋我独经。顿忘几潮汐，所见一空青。
海外有余地，天东无尽星。直疑是员峤，何处访仙灵。
燠多寒少处，天气觉长晴。瓜自杪冬熟，日从中夜生。
烟深乌鬼井，潮逼赤崁城。谁见携吟杖，珊瑚篱外行。
澎山三十六，荒垒半渔寮。虎井风烟壮，龙宫暑瘴消。
云生香鼎屿，雷压吼门潮。访古屯军迹，周回荡短桡。
昔我初来处，舟从外堑迂。厨娘炊犊粪，蜑女鬻螺珠。
日落风沙舞，乡偏气候殊。他年夸远客，瀛海有珊瑚。
蜃气喜初收，承欢骋壮游。烽烟诸岛静，诗思一帆秋。
阅歳同休戚，临行且唱酬。吾乡斜照里，指点是浯洲。
踪迹如蓬转，风波又一经。地原多鬼市，人喜逐鱼腥。
古剑寒肝胆，奇书瀹性灵。归装何所有，囊底贮空青。
又来经旧镇，指点七鲲洲。父执多青眼，军民半白头。
楼高边海戍，路隔瘴云秋。不尽当年感，何心话壮游。
风卷浮云尽，冰轮出海东。井梧金破碎，庭桂玉玲珑。
素彩流银汉，清辉泻碧空。夜阑犹不寐，酣醉月明中。
沿竹寻僧院，傍溪叩佛堂。溪回水自曲，竹密山亦凉。
供客三杯酒，参禅一炷香。听谈心未倦，溪竹已苍茫。
匆匆新岁换，春色到天涯。阶茁姑婆草，庭开姊妹花。
四山纷沐雨，落日独明霞。羁客还乡梦，风吹海上槎。
天外玉芙蓉，晶莹彻几重。可望不可及，无夏亦无冬。
海上殷红日，云间描白龙。仙人藐姑射，皎洁好姿容。
丹穴白云封，威凤翔其外。一落千丈强，仰视青空界。
天半朝阳鸣，海天翠羽翽。昂首衔梅花，洞口风吹快。
华清第二汤，赐浴世所艳。海外有温泉，波浮空潋滟。
器树荫泉上，泉中水若沸。曲折山溪间，翻觉草青郁。
层峰阴积雪，地气暖如蒸。僻壤无人到，澡躬谁许称。
补入温泉志，应叹见者稀。会将芹藻采，可咏浴乎沂。
艳说佛桑树，厅前印绿莎。果参般若蜜，花似曼陀罗。
下界昙云幻，西天瓖色多。朝朝烘日出，映我醉颜酡。
晴明占海熟，丰稔看樯连。帆影惊涛外，潮声落照边。
阴雨竟如此，绳床客不眠。浮沉成大梦，哀乐感中年。
拥絮与谁语，挑灯只自怜。夜凉官鼓静，睡鸭枭残烟。
青云招不来，白云留不住。我欲赋停云，云停渺何处。
打鼓门中泛，纡回水两歧。平湖山倒影，古树鸟啼枝。
湾曲风多换，岭高月出迟。鸡声泉落峡，龙睡客探骊。
瞬息谯楼近，崚嶒古剎危。几曾沧海望，气象万千时。
别墅蓬瀛胜，招携试一临。径幽迷屐齿，花艳覆春阴。
树石藤萝古，楼台烟雨深。到来真浩旷，吾亦爱山林。
三载宦游客，栖迟在海东。发从今日白，花似去年红。
景物逍遥外，干坤俯仰中。吾生几两屐，雪爪倦飞鸿。
碧海浑无际，和风镜面开。春潮孤岛没，暮雨细帆来。
鹿耳双缨出，鲲身七线回。旷观天地阔，且覆掌中杯。
牢落多忧患，须眉一老翁。广文居五席，十载等旋蓬。
海色残霞外，人烟落照中。宜春新换帖，岁序又忽忽。
久雨喜初晴，风光曲院清。燕飞斜带语，花落细无声。
性僻耽幽静，年衰倦送迎。萍踪聊此寄，浪迹一身轻。
独行随兴往，曾不问西东。拾尽千苍色，携来两袖风。
春光山影里，佳气白云中。何处寻幽侣，鸳凫立水潀。
一湖莲水泮，气味夺芹香。似放濂溪种，应分大士芳。
至人禋祀地，君子溯洄方。最是扶舆力，馨闻直荐王。
苍茫丹港阔，一叶挂云晴。棹击清波碎，帆悬晓曙迎。
扬风随曲水，驾浪鼓层浤。舳映残烟净，窗含半月明。
停桡芳草陌，轻渡落猿声。认得津头路，兴怀万里情。
蔚然呈秀气，树绿满冈山。晓谷轻烟锁，青林薄雾关。
交柯如斗翠，密叶转怡颜。掩映晴川景，参差曲径湾。
凭眺如堪陟，云梯望可攀。绿荷生曲沼，出水远闻香。
外直无枝节，中通自秘藏。风过熏碧岸，雨滴碎银塘。
味带清泉迥，流随玉液芳。屏山澄翠影，泮壁映余光。
寄语涉江者，田田莫滥觞。残阳当返照，紫色满山屏。
石壁含余耀，层崖入暮青。光连双翠岱，影倒小邱亭。
树色看明灭，岩光入渺冥。残烟闲度晚，归鸟倦舒翎。
简任隆专面，皇家有召方。虎符来凤阙，玉斧出荆阳。
越北烽初动，闽南丑欲狂。恻然勤睿虑，移节奠金汤。
八闽开层障，三山列秀雯。王师忻大捷，宗子有奇勋。
竹帛昭天日，轮囷灿海云。邻霄遗泽畔，人识旧将军。
积善长余庆，天家亿万年。维城开旧府，閟殿仰遗悬。
龙幕浮香雾，螭环引翠烟。蒸蒸兴孝思，俎豆永鳌巅。
况有旌贤诏，祠崇闽越中。勋高天柱北，名溢大瀛东。
嗣烈敷丹荩，承谟慰紫枫。讴歌兴海上，先后仰崇功。
绿沉初脱颖，光照海东西。阵扫千军废，锋排五岳齐。
鹏抟云有路，蟾步月为梯。伫看生花管，长杨赋可题。
为议澎民赈，劳予百战身。风波惊乃觉，天佑祷逾神。
浪息鱼龙静，光开日月新。不知漂泊者，曾有未安人。
风急难为定，纵横东吉洋。惊人千顷浪，抚己九回肠。
云气倏开爽，天心宁混茫。不波殊可庆，恋阙敢相忘。
利涉惟忠信，姱修无一能。望洋情绪怯，飞渡眼花腾。
宦海原如此，惊涛见未曾。嗒然何所恃，方寸实堪凭。
渐见月如昼，金波万里宽。参差鱼舍远，高下浪花寒。
夷险皆前定，驰驱敢畏难。嗟予还泛泛，久矣绘图看。
睡足媸妖草，清姿独耐秋。自余真蕴藉，不尚假风流。
红淡日华浅，绿深云叶稠。灵根仙海茁，旧宅忆瀛洲。
地辟人来少，花闲境亦忘。热肠众皆是，冷意此偏尝。
未假春风力，先分湛露光。今时谁召伯，羡却说甘棠。
旅馆寂无事，冬寒昼亦长。地偏雪嫌入，境俗梅收香。
冷避瓯茶淡，愁难鲁酒忘。书中三味有，开卷且评商。
斑文浮点点，一片认鱼皮。冒鼓声鞺鞳，藏弓服陆离。
蒸成鳞已脱，剔去骨无遗。至味都包裹，真堪佐酒卮。
击浪排空后，游鳞鼓翼时。清风生两翅，至味出双鳍。
剔作条条玉，鎔成细细丝。芬芳浮鼎俎，燕饮乐咸宜。
今日蠢休文，大不合时宜。只知作桀犬，降表竟莫为。
蹈海苦不死，患难徒相随。信友本事亲，绝裾悔难追。
家亦有薄田，弃之来受饥。何敢与人争，志气似难隳。
天水有名臣，北海使节持。厥孙居此地，坚操更标奇。
我欣与之交，廿六载于兹。兔园谁赋雪，平原会可期。
欲学樊将军，卮酒安足辞。浮白笑难老，醉言自觉痴。
问途已若此，且读谷风诗。我昨咏邛须，相将造芳圃。
南种悉珍奇，目所未经睹。何须问主人，携樽直入庑。
主人笑出迎，看花有俦伍。因之同欢酌，脱略如太古。
尔我与菊花，亦竟忘宾主。即此称快哉，主人有余贾。
相结再来期，兴酣慎莫拒。乘此花正开，聊以慰辛苦。
诘朝敕庖人，折柬招众父。我亦与其中，晨兴便接武。
为乐欣正长，引商复刻羽。阳春天气佳，月丽清虚府。
秉烛继夜游，分吟索韵谱。才推河间雄，笺飞白雪舞。
诸公八斗高，自足当绣虎。我乃欲效颦，如弄输门斧。
瞻言栖依处，何异金门坞。傲骨我终持，不与时仰俯。
朗吟乞食诗，无以济终寠。饮酒不能多，所畏罚童羖。
当此知己间，强为尽维醹。主人酬劝频，先醒嫌小户。
月色满花枝，时将过夜午。运甓有后人，为能继乃祖。
柴桑独酌后，犹恋晋亡土。迄今景高蹈，五字惭规抚。
维菊与忘言，芬芳自倾吐。序晚值风霜，劲节孰予侮。
藉非高士流，滥赏奚足取。共识此中意，斯会同友辅。
子固今能诗，恨其多病耳。岂疑圣人徒，乃踵吾家美。
买药则无钱，受饥偏不死。挥毫但苦吟，应即霍然矣。
野性偏宜野，寒花独耐寒。经冬开未尽，不与俗人看。
万里程何远，萦回思不穷。安平江上水，汹涌海潮通。
吾亦爱吾耳，如何欲乞怜。叩阍翻有路，投刺竟无缘。
道以孤高重，持当困苦坚。既来学避地，言色且从权。
未伸靖节志，居此积忧忡。退避依麋侣，流离傍蜃宫。
身闲因性懒，我拙任人工。岛上风威厉，衾寒梦未终。
采薇思往事，千古仰高踪。放弃成吾逸，逢迎自昔慵。
花枯邀雨润，山险倩云封。即此烟霞外，心清听晚钟。
不改栖迟趣，偏因诗酒降。晨风摇远树，夜月照寒缸。
地静长留古，心幽岂逐尨。兴来怀友处，结韵老梅桩。
蓬蒿老仲蔚，卜亦卖成都。独钓丝千尺，分耕云半区。
乐饥水有泌，行乞市非吴。但是栖依者，相将莫问途。
朋来闲话旧，感叹到斜曛。联袂招新月，分途送暮云。
梅寒摇梦影，笔冻冷花纹。兴倦登楼矣，依刘今未闻。
往事平生恨，株牵且俟河。触藩谁遣触，磨蝎命先磨。
海屿薇原少，天南雁不过。支扉当夜静，霜月影婆娑。
南来积岁月，又看荔将花。志欲希前辈，时方重北衙。
隐心随倦羽，寒梦遶归槎。忽竟疑仙去，新尝蒙顶茶。
忽尔冬将半，居诸不肯停。新诗萦雪梦，愁思入寒扃。
同调孚声气，时贤重典型。敝庐依大武，遥接数峰青。
战攻人世界，隐我入山间。且作耽诗癖，谁云运甓闲。
松杉生远影，风雨隔前湾。天路遥看近，归云共鹤还。
生平未了志，每每托逃禅。不遂清时适，聊耽野趣偏。
远钟留夜月，寒雨静江天。拯涣方乘木，才弘利涉川。
念此朝宗义，孤衷每郁寥。未能支厦屋，祇可托渔樵。
冀作云中鹤，来听海上潮。长安难得去，不是为途遥。
已当天末处，地亦近南交。欲雨虚帷润，无家壮志拋。
桐看几落叶，燕记屡营巢。正作还乡梦，虚窗竹乱敲。
只说暂来耳，淹留可奈何。驱羊劳化石，返舍拟挥戈。
我耻周旋倦，人言厌恶多。旅途宜自惜，慨以当长歌。
云间长抱石，鸥梦浅依沙。山静能容客，潮流直到家。
苟全徙倚便，小隐困穷加。不识春风面，何人问落花。
饿已千秋久，人堪饭首阳。苦忧徒反侧，无事笑徜徉。
慨想风云合，回思雨露长。只今空寂寞，能不恋沧浪。
长松不可俯，远视立亭亭。月色来窗曙，山光到海青。
荒村余古意，老鹤爱修翎。正发临池兴，忧来笔又停。
有处可寻菊，还当冒雨行。久因诗兴懒，徒觉海潮鸣。
人以悲秋老，身当避地轻。不堪佳节度，休着孟嘉名。
社里朝朝出，同群担负行。野花头插满，黑齿草涂成。
赛胜缠红锦，新妆挂白珩。鹿脂搽抹惯，欲与麝兰争。
岁月复相从，中原起战烽。难违昔日志，未泯一时踪。
故国山河远，他乡幽恨重。葛衣宁敢弃，有逊鲁家佣。
不道十余载，犹然若故时。因人作事缓，连我信天疑。
燕雁春秋易，沧桑日月迟。为兴靡骋感，且滞水之湄。
分得青天在，盘桓且振裾。行春依雨歇，问月借春舒。
草咎张椎误，兼之荆剑疏。将传岛上史，末路漫踌躇。
共说暂来尔，淹留可奈何。驱羊劳叱石，返舍拟挥戈。
我耻周旋倦，人言厌恶多。旅途宜自惜，慨以当长歌。
望水知遥途，隔江风景殊。艰难依鹭渚，愤发奋虬须。
仙近饥留朔，山移子继愚。闲鸥不厌我，日共与为徒。
于我应当饿，家人苦未能。凭胸携旧积，就史接多朋。
致牍童傒厌，分粮雁鹜憎。谋身尚不足，王业几时兴。
烟霞岛上满，落日鬼豪侵。支命全亏骨，包愁总在心。
径荒陶兴浅，袍吝范寒深。起舞徒虚事，频年听翰音。
海天滞迹久，世受国恩同。事业饥寒后，身名忍辱中。
困当坚骨力，闲足老英雄。握手相怜处，何须怨谷风。
秋声方动处，怪是客偏闻。东国书难去，西山饿早分。
知还同倦鸟，不碍等闲云。惭愧故人意，传言战血殷。
果然今夜月，不与别宵同。环岛风光凈，随潮水气通。
欢凭人共赏，兴属我何穷。却笑清樽竭，年年沧海中。
别岛山川异，伤怀是故臣。同心为千载，分手记初春。
志士尊声气，东都重缙绅。寒梅将欲放，折寄不嫌频。
明识忧无用，忘忧实不能。安危思覆卵，进退履春冰。
怀杞终何益，支天未可凭。东山谁稳卧，怀想古凝丞。
浓雾不为雨，乘朝向北行。此中有长恨，回首意难平。
冀作南山豹，新闻出谷莺。忽然开霁处，前路甚分明。
隐心甘作苦，逐逐却难禁。计拙忧成老，身闲喜独吟。
尘嚣浑欲脱，山水试相寻。满路芙蓉发，秋光已觉深。
吟罢客方至，疏枰手自开。不堪观败局，聊欲试燃灰。
野竹声初静，遥风翠亦来。谁兴淝水业，且复共衔杯。
宁不怀乡国，并州说暂居。无枝空绕树，弹铗又歌鱼。
炼骨危疑集，盈头珍惜梳。感追无限际，悔绝昔年裾。
随时却不闷，而闷实难排。浪撼江空雨，风翻天半霾。
荣辱渔家少，乘潮又泛簰。义旗嗟越绝，剩得此顽民。
矫矫心如石，丝丝鬓欲银。中山几度醒，故国十三春。
尚慎虚瞻陟，天寒夜泣旻。得兴灵武业，谁作李长源。
天宝人凭说，渔阳鼓尚喧。居辽当日管，卧雪此时袁。
仆更痴于我，安然懒出门。一自椎秦后，同人在海山。
冠裳不可毁，节义敢轻删。受冻频坚骨，撄霜茂长颜。
南阳高卧稳，罔识世途艰。非仅谋衣食，人闲心却忙。
声联随地义，力任一身纲。无憾敢言敝，加餐尚乏粮。
将何消旅夜，薄酒胜茶汤。勋名虚幻耳，身世一轻舟。
远寄西山耻，重将南渡尤。渔樵联几岁，禾黍泣同秋。
曝背劳心处，于时更觉悠。门外苍茫势，神龙且寄髯。
困方嗟褐短，人岂藉泉廉。善爱知珍鼎，需调用作盐。
呈身原不惯，应合与时潜。不当矜着述，已闭白云函。
是衲全留发，云庵半在岩。寡亲时属旅，感物义为咸。
半世栖栖意，逢人说大凡。未伸博浪志，居此积忧忡。
一命依麋侣，全军傍蜃宫。身闲因性懒，我拙任人工。
岛上风威厉，蓬蓬震太空。采薇往古事，敢曰继其踪。
散弃成吾逸，逢迎自昔慵。屐枯邀雨润，诗瘦倩云烘。
即此寒山外，烟霞护碧笼。常说为僧好，君今欲了缘。
果然撇得下，祇便悟当前。但使身无累，毋令世有权。
去城五十里，忽见大冈山。绝顶平而坦，荒蹊阻且弯。
浓阴隐现际，落照有无间。遥睇人烟少，白云自往还。
入门何所有，萝薜乱穿墙。树密晴犹翳，庭阴暑亦凉。
烟描疏柳黛，风度落花香。石磴沈吟处，书声出草堂。
佳哉重阳节，何处寄遨游。旷怀千载上，独陟红毛楼。
夜与轩同静，琴将枕共横。无聊人易倦，有忆梦难成。
风带疏钟度，云扶片月行。可怜童子睡，不解听秋声。
汉京贤太守，劝稼溥恩膏。争畜新犁犊，同售旧宝刀。
雁翎归远市，茧栗聚平皋。赤冶沉沙久，乌犍叱月高。
销宜偕剑戟，饲合伴豚羔。无复歌金错，何烦佩锦绦。
铁耕兼互易，刍牧敢辞劳。待价磨三尺，滋生计百牢。
今朝看濈角，前度想吹毛。秋水锋都敛，春田耒共操。
俗敦由政善，干戢亦弓櫜。盛世农桑重，修文偃六韬。
爱此泉林好，来游李氏园。沿溪花覆地，遶径竹成垣。
蝶梦空今古，经声几寂喧。酒阑酣索句，绝胜入桃源。
奉命筹军国，非关玩物华。新凉犹未至，余暑正方赊。
鸣骑依残渡，行旌带晚霞。无劳呵殿急，恐警野人家。
夙笃因忧饷，三农兼课工。樜高资雨茂，禾好卜年丰。
社鼓挝须习，豳笙调预融。麦蚕增喜笑，亦复学张公。
危桥恣蚁渡，蓬室类蜗房。草诧胭脂紫，花闻月下香。
番榴生碍路，野鴂语谁乡。触目殊风景，车轮几断肠。
但歌灵雨降，瘠里仍然贫。早谷先垂颖，新秧犹压苹。
谁怜蓣作饮，果见釜生尘。不历郊原过，焉知民苦辛。
欲悉田家事，无将上下暌。儿童擎绿酒，野老馈黄梨。
忘分辞方尽，陈情意转凄。莫云民俗薄，绥靖念残黎。
寄身重海外，嘿坐计生平。幸隶芙蓉署，欣游细柳营。
深村忘犬警，远渚有蛙更。夜雨晨方歇，驱车再问程。
疮痍纔息后，鹰眼未全考。箸为军糈借，心因民瘼忉。
催科良愧拙，抚字敢矜劳。珍重斯民意，输租谢尔曹。
飞蝗来凤邑，忽蔽永丰云。妇子奔号急，微民稽拜殷。
弭灾全藉德，祝蜡岂徒文。赖有廉仁宪，驱山息异氛。
群峰罗海外，秋夜月明时。光射鱼龙遁，寒侵乌鹊疑。
凭虚劳永夕，顾影发清思。待取天香落，披襟重挹之。
不识波罗国，争看蛱蝶花。吐丝多浥露，展翅各矜华。
最喜秋阳映，应须锦幔遮。风飘仙客醉，窗外影横斜。
问津当重镇，薄暮泛长空。流尽三春水，飘然一叶风。
乱山浮远翠，落日浴残红。谈笑天垂幕，车声月色中。
沙积横江路，渔灯入夜阑。离离分艇聚，耿耿带星繁。
照破干坤梦，觉来岛屿寒。待教明月上，鼓棹过前滩。
百谷东南汇，春潮涨九环。急来天外水，突起眼前山。
吾道虚舟里，人情骇浪间。始知浮海者，徒苦不如闲。
雪压重关险，江天俨一新。乍拟冰世界，顿改玉精神。
瘠壤皆生色，空山不染尘。寒光如可借，书幌历冬春。
东生沧海日，真景正无边。未出光韬焰，将离势烁然。
金轮浮绿水，灵曜漾青天。谩说烟波远，恩晖岛上悬。
水尽山横峙，霞明半岭西。寒鸦争乱影，孤鹜与飞齐。
树点浑成绮，崖悬恍折珪。奇观当逸兴，生面早留题。
指顾层台上，澄清竟若何。大都天地阔，不辨水云多。
棹转争飞鸟，宵鸣听巨鼍。此时无限意，万里壮关河。
伐竹构江亭，深宵听浪声。随风疏欲断，和月到无情。
忽讶琴书冷，真从几案生。波臣应共语，籍籍颂高清。
济川求用楫，渡海自扬帆。风起浮云卷，潮平落日衔。
赤分君子胆，红映美人衫。蓬丈诸天外，方舟愿一监。
郁郁千寻树，葱葱大小山。影移沧海里，色射碧云间。
蒲柳秋雕质，松杉雪老颜。折枝如不弃，躐磴敢辞艰。
熏风吹泮水，荷芰发清香。澹荡烟波里，氤氲台榭傍。
敢夸君子质，幸藉圣人光。尚愿扶摇力，微馨献玉堂。
淡淡沧溪夜，溶溶皓魄秋。浪恬光不动，波澈影同浮。
画黛何劳镜，收鳌可当钩。清平无一事，对酒且优游。
沧海藏残月，青山出晓霞。松门增景色，荻岸带光华。
似雾堪文豹，非霜自润花。更看红湿处，球屿万人家。
水阔烟生雨，涛高浪作声。震翻琅主峤，环拱凤山城。
不藉冯夷力，能教海若惊。乘秋长一望，绝胜广陵情。
紫气含残照，流霞映翠屏。海波原自碧，山色向来青。
隐见蛟龙窟，虚无鸟兽形。余光难极目，直欲上天庭。
翠岫嘘云暖，青风送雨春。三阳开泰象，万物畅生辰。
既足歌王政，知时颂帝仁。更疑仙雾里，犹有九韶陈。
极目危城耸，流霞覆古垣。山溪何必问，风月祗堪言。
时有寒鸦集，而无枥马喧。可知历数在，谁复解谋孙。
邦本重惟民，五常次以义。素未析君圭，猝谁除戎器。
谁知德泽深，能动顽愚志。南北纷干戈，晨昏资御备。
较诸肉食者，褒奖更宜至。刻桷复丹楹，馨香报高谊。
勉哉东瀛民，无忘此宠异。嘉鱼欣泼刺，骨节乍抽时。
刚定无妨鲠，多应不恨鲥。凝脂真有美，去乙总相宜。
细雨过春塘，参差荇藻香。临流非有羡，寄兴在濠梁。
少妇登舟去，风涛不可支。眩眸逢蝄蜽，艳质嫁蛟螭。
尽室为迁客，招魂复望谁。化成精卫鸟，填海有余悲。
海东有巨岛，华人旧不争。南对惠潮境，北尽温麻程。
红夷浮大舶，来筑数雉城。稍有中国人，互市集经营。
虏乱十余载，中原事变更。豪杰规速效，拥众涉沧瀛。
于此辟天荒，标立东都名。或自东都来，备说东都情。
官司严督趣，令人垦且耕。土壤非不腴，区画非不平。
木杪悬蛇虺，草根穴狸鼪。毒虫同寝处，瘴泉供饪烹。
病者十四五，聒耳呻吟声。况皆苦枵腹，锹锸孰能擎。
自夏而徂秋，尺土垦未成。红夷怯战斗，独恃火器精。
城中一炮发，城下百尸横。林箐深密处，土夷更狰狞。
射人每命中，竹箭铁镖并。相期适乐土，受廛各为氓。
而今战血溅，空山磷火盈。浯岛老杞人，听此忧惸惸。
到处逢杀运，何时见息兵。天意虽难测，人谋自匪轻。
台湾万里外，此际事纷纭。物力耕渔裕，兵威战伐勤。
水低多见日，涯远欲无云。指顾华夷合，归来动听闻。
怜子经年别，远游良苦辛。定交多侠客，流恨托波臣。
厌乱人情剧，亡胡天意新。从戎旧有约，莫待鱼书频。
至治昌明日，文章耀上台。学因施教广，院以育贤开。
采藻鸾旗振，谈经马帐推。衣冠登俎豆，德行筮云雷。
讲席春风坐，黉宫夏屋陪。伦明三代共，道尽百年该。
比户归弦诵，登门起草莱。圣朝恩泽溥，济济集英才。
欲作翻空想，难将旧说该。异应思计月，同亦戒如雷。
窠臼何曾袭，机关独自开。文章除共语，体格出新裁。
慧岂同牙拾，声非贯耳来。缶鸣夸霹雳，粉本费疑猜。
依样羞为伍，胥钞愧作陪。豪端精锐意，摛藻着鸿才。
谁将游侠侣，化作力田俦。器已看销剑，耕还重佩牛。
雄风三尺杳，细雨一犁收。弹去余空铗，售来控短秋。
春山新路索，秋水旧纯钩。镰锷飞霜失，鞭丝带月浮。
锋无驰马试，刍并牧羊求。扣合长吟角，鸣终不羡鞴。
乌犍忙竞逐，紫电懒重抽。顿弃青萍质，时开白石讴。
宝光沉远塞，笛韵绕平畴。渤海传良吏，心深保聚谋。
不尽书间味，寒灯伴读宜。澄观惟永夜，索解有新知。
眼界空明地，心花焕发时。甘从回后得，妙自静中思。
趣合丁函盎，辉曾乙火披。十分胸次领，一点案头窥。
竟夕膏频继，多情照弗疲。精华残简共，形影短檠随。
彩忆藜光彻，甜生蔗境迟。酸咸殊俗好，风雨问前期。
咀嚼千篇富，玲珑四望垂。伫看莲炬朗，珥笔侍彤墀。
台湾虽异域，唇齿却相依。沿海六七省，全赖作藩篱。
台安内地乐，台动天下疑。未雨不绸缪，终必悔噬脐。
谁云海外岛，不可令民滋。有人此有土，气运不可羁。
时哉弗可失，愿君聊慎思。民弱盗将据，盗起番亦悲。
荷兰与日本，眈眈共朵颐。王化大无外，何患此繁蚩。
彰化东南境，二十四番藔。宽旷兼沃衍，气势亦雄骁。
兹土百年后，作邑不须龟。近以险阻弃，绝人长蓬蒿。
利在曷可绝，番黎苦相招。不为民之宅，将为贼之巢。
遐荒莫过问，啸聚藏鸱枭。何如听民辟，戒备一方遥。
行古屯田法，令彼伏莽消。沙连内山里，形胜类户门。
其中开平旷，可容数十村。关键南北卡，奸宄往来频。
昔以逋逃薮，议弃为荆榛。此处田土饶，山木利斧斤。
何如设屯戍，守备为游巡。左拊半线臂，右塞鹿港漘。
既清逸贼巢，亦靖野番氛。邑治得屏障，相需若齿唇。
内山有生番，可以暂而熟。王化弃不收，犷悍若野鹿。
穿菁截人首，饰金夸其族。自昔以为常，近者乃更酷。
斯民则何辜，晨樵夕弗复。不庭宜有征，振威宁百谷。
土辟听民趋，番驯赋亦足。无因竟退避，划疆俾肆毒。
可怜近为戕，将祸及床褥。弃此千里地，唐山一省同。
万雾倚天际，清浊与海通。广野浑无垠，民番各喁喁。
不设官兵守，其患将无穷。南划虎尾溪，北踞大鸡笼。
卒足四百名，分汛扼要冲。台北庶不虚，全郡势自雄。
晏海最上策，犹豫误乃公。埔里彰化东，从古无人至。
维嘉庆末年，人民辟渐炽。川原灵秀开，郁勃不可闭。
式廓惟日增，蹙缩实非计。当听民开筑，疆理以时议。
舆论如可采，愿君少留意。步出小南门，飞沙扑面扬。
台郡东北关，距关卅三里。有山号木冈，盘在乱云里。
山头薄云端，山脚围云底。云归山面眞，势直摩空起。
我从高处望，望中叹观止。眼界放大千，一切皆俯视。
罗列凡几山，山山是孙子。允矣少祖山，天生非偶尔。
读书要信书，得之于郡纪。见说混沌初，干坤凿渣滓。
为我问化工，此山何时始。山灵浑无语，终古海天峙。
山居超尘域，山城半离即。距城构山亭，亭在云山侧。
亭外护花栏，栏势随迂直。桃竹柳芝兰，面面环亭植。
借问谁主人，春花报消息。曰有儒者风，夙优才与德。
奇才处囊锥，文章应报国。昊才亦爱才，玉楼召记逼。
因之降石麒，薪传火不熄。游学鲲沙东，来从鳌海北。
学海家有源，还修弟子职。了了读父书，一一罗记忆。
持照索予题，其情正孔亟。神交赠以言，敢惜金如墨。
信手而疾书，知心了无惑。昔慕荆州名，恨不荆州识。
今晤荆州图，幸仗虎头力。点缀尽生机，古道存颜色。
可知是淑人，其仪本不忒。偕童不偕冠，天眞无粉饰。
问讯亦何心，未可机械测。古来容膝安，毋乃太逼仄。
今兹抱膝吟，悠悠意自得。消受一事无，坐忘年万亿。
干坤此山亭，浑然无终极。暴雨山头落，排山水势恶。
上流勿与争，少立待其涸。忽忽忘昏晓，几时岁又杪。
六千三万日，今尚余多少。老笔画龙蛇，云影铺在手。
风雨下半空，并作涛声吼。何物散瑶光，来结岁寒友。
好是白环俱，仙人所消受。不袭大夫封，肯逐中原走。
深山阅古今，幽斋宝贵否。乔松长百木，五色辉瑞鹿。
骨之黑岩巅，皮之苍岩麓。天际雪霏白，山头草断靑。
惊闻山下石，痛矣陨文星。舅氏少寒素，苦学夜聚萤。
学成名下士，才高德亦馨。及锋而一试，便已发新硎。
献策醇且茂，董贾对汉廷。胸罗廿一史，手次十三经。
世称眞儒者，为后学典型。大业应寿世，长保此眞形。
胡年六十六，竟把程门扃。愁云何渺渺，悲风何泠泠。
昨捧天书至，乃是绯衣灵。遂从天使去，骑鹤上帝庭。
也知玉楼竣，召记不教停。其如奇字奥，何处问元亭。
后生失仰止，哭对旧书棂。曰先生归也，哀逝不堪听。
始信心丧者，倍怆思旧铭。先君同砚席，约计五十龄。
相期扶大雅，岳峙与渊渟。我亦弟子痛，兼泪渭阳零。
而且儿曹辈，小叩受寸筳。呜呼恩义重，西州即东溟。
凄绝策马恸，莫教醉后醒。钟山何奏歌，降下西王母。
圭海何泛舟，载来介寿酒。酒果献奇珍，金桃盘上有。
酒后报加餐，饭熟胡麻久。游行健在身，看花开笑口。
上寿子若孙，佩瑶又佩玖。锦帨最高悬，无能出其右。
朱履醉三千，绅士半亲友。今朝好帨辰，阳月岁一丑。
此日共称觞，频年齐拜手。添进廿五筹，便届百龄寿。
小隐亦避世，云深无人至。如何橘园名，至今尚有记。
自是古仙眞，千年一刻戏。偶尔露其机，中有化工意。
山屏云峭壁，松楸翠欲滴。间有地行仙，坐忘山中历。
当年意气豪，禹浪千层激。跨鹤上扬州，万里关山笛。
物色出风尘，归来清于涤。笑彼名锁缠，碌碌长途觅。
譬如驽马痴，恋栈终伏枥。谁似画中人，行乐无捣惄。
兰桂立森森，好花随意摘。旨酒晋爵来，难老歌永锡。
古有齐眉称，迄今声未寂。今看偕老图，相与岁华历。
道子妙写生，印印如准的。他年故事添，合与梁鸿敌。
读书不为名，今人与古比。读书亦为名，都从采芹始。
少小从予游，及门推质美。果处囊中锥，颖脱便如此。
尔看马空群，一发直千里。勿以着初鞭，而画半途止。
古来范子期，重任秀才起。小就而大成，吾将拭目俟。
看鹤盘松顶，煮茗月明天。此间得佳趣，翁眞地上仙。
心清非学佛，坐久不参禅。养气游天地，造化一炉烟。
人无百岁身，形骸难长保。人有千载名，读书为最宝。
天分汝颇优，笔阵偶横扫。学业归精醇，奥义当探讨。
譬诸竭力耕，诗咏既坚好。无若宋人然，助长苗则槁。
汝今砚上田，耕也未耘草。不助而或忘，均之归潦倒。
勿谓富于年，及壮未闻道。转瞬四五旬，后生谁再造。
况汝犹衿靑，予几颁白老。勉旃复勉旃，成名期汝早。
茫茫万斛愁，展成合卿谋。世人无与矣，何以至今留。
或曰向渠买，应请问汤尤。买来兮卖去，卖得几升不。
鹤擅九皋鸣，松推百木长。品格并高超，漫言一无两。
类聚物且然，相于非勉强。画意妙倪迂，清标亦吾党。
万物本天生，人生由祖始。不有寝庙成，何以修禋祀。
我读生民诗，直溯厥初起。多君廑孝思，追远不容已。
先是家闽漳，太原久受氏。壮游海之滨，居然稽山士。
作庙祀其先，大义肩综理。就中卜地灵，创建于仁里。
朝山面瀛东，东方来气紫。背海枕城垣，固与金汤比。
构就观厥成，佥曰轮奂美。尊祖而鸠宗，昭穆洽伦纪。
无忝尔所生，用进厥考妣。祭品洁而清，苹蘩釆沼沚。
春露又秋霜，僾忾俨怙恃。一脉血气通，贯在筵与几。
遥知水有源，衍派长如此。俎豆百世馨，匪直云礽止。
石壁倒飞泉，千寻白练续。银河落九天，终古山流玉。
晓起理新妆，浣花云鬓贴。春风偶窥帘，香气与之接。
碌碌名利客，大都为形役。独无物欲交，悠然情自适。
松阴澈底凉，坐对秋岑碧。坚守介如贞，终古不转石。
爆竹连声响，晨兴气象新。岁尊今日首，历入去年春。
堂上周双甲，盘中列五辛。儿孙上椒酒，相与庆良辰。
东风嘘海表，蓬荜亦生春。天启三元运，人痊百病身。
平安眞是福，澹泊未全贫。传座从兹始，开琼莫厌频。
砚上我家田，传耕几百年。固穷休送鬼，安业亦云仙。
尚剩琢锥地，宁艰补石天。试观长坂骏，作势便无前。
天意如人意，新年换旧年。索梅寒一笑，学柳懒三眠。
砚席仍多事，诗文未了缘。怜他枯管蕊，时亦露春妍。
检君遗稿读，添我泪痕频。诗骨遒唐宋，文心尚汉秦。
如何名下士，竟谢学中人。可怜玉楼记，还催去后身。
不觉前途去，斜阳渐渐低。猿声空谷里，云影乱峰西。
舟泊无人渡，桥通何处溪。林间漏烟火，且借一枝栖。
选胜肩舆转，搜奇屐齿通。云深藏野寺，树古老秋风。
眼入靑霄里，心雄碧海中。归途霞返照，散满鹭江红。
投荒垂老者，万死一生间。白发三千里，黄沙百二关。
冲开烟瘴塞，踏破岭云悭。闻道天涯健，相期海外还。
鹿岛驶飞航，横冲大小洋。耳闻催发棹，背指远离乡。
风便波无力，潮平月有章。澎峰奇六六，画界水中央。
昔想风云会，今随草木春。未交天下士，敢尚古之人。
铁铸宁移错，弓疑莫认眞。也知姜桂性，无地不艰辛。
诵读还吾素，干坤老此心。三杯排闷酒，一曲卖愁琴。
辱受甘愚谷，机谋陋汉阴。无聊烦笔墨，莫厌惯清吟。
节孝荣封典，流芳拜赠频。苦成遗腹子，老事断肠亲。
两美传千古，双难并一身。幽光贞日月，讵止出风尘。
耐贫甘守义，地老与天荒。子嗣孤无告，人姑寡未亡。
千盘余竹古，百炼甚金刚。赢得坤贞表，夫名并有光。
一时号并命，百世表双归。血溅红颜化，魂遥白练飞。
干坤经位定，生死肯心违。苦把夫名记，泉途问是非。
云锁枫亭驿，风狂雨过溪。乱流争赴壑，涨浪欲无蹊。
沙压桥吞石，崖悬马滑泥。行行都且止，不是为途迷。
此去三山景，惟余十里程。忽闻风夜吼，故阻客晨征。
波浪长江险，烟尘古道横。石尤来作恶，几日到榕城。
世味年来淡，幽居且自安。才疏惊韵险，量窄怯杯宽。
守拙因成懒，忘贫不觉寒。形骸知老至，小立亦凭栏。
晨装过异县，策马历虬松。酒力霜威减，诗情雪意浓。
石头排鼎峙，柳眼睡烟重。记取江山胜，行行度晚冬。
四时今第一，独酌且言欢。节莫忙中过，途经险处盘。
催人霜鬓老，容我酒肠宽。几日班联上，朝天又正冠。
程途计廿旬，倏忽物华新。旅馆浑宾主，悭囊破友亲。
一庭森玉树，万里慰劳人。直上长安道，行看九陌春。
我爱卿谋品，萧然谢俗喧。神登幽士梦，韵醉美人魂。
托兴唯湘草，知心只亦园。茶香清课外，淡永每无言。
我想卿谋学，飘然盖世奇。笔空千载史，语镇百年碑。
缥缈仙风引，幽深鬼境知。陈言刊一切，不屑寄人篱。
我叹卿谋命，凄然实不犹。功名艰北阙，贫病托南楼。
那堪妻子辈，相继竟归休。我读卿谋传，巍然擅盛名。
天教五不幸，人异百无成。大业垂今古，微躯任死生。
靑华仙籍录，身后有余荣。病久如曾愈，愁多不觉添。
依然姜性辣，敢比谏书严。但拙蝇头逐，休生雀角嫌。
请看时序变，犹自有凉炎。村居风景古，晚兴尚依依。
残照疏林合，微昏远岫围。杖头逢叟话，牛背认童归。
薄暮谁家读，寻声且扣扉。七艺今朝满，三秋此夜分。
游人多异地，试客尽同群。灯烂光欺月，歌高响遏云。
榕城好风景，随处挹清芬。胜会烂重阳，金铺满地黄。
鹤林花女寺，雁阵水云乡。韵事题糕壮，风流落帽狂。
茱萸都插遍，雅爱酒杯香。闻道乌山好，相邀踏翠微。
近城无市气，入寺有禅机。百道阶泉古，千重锦绣围。
登临贪景胜，戴月乃言归。西湖如画意，点染水之涯。
地与三山古，时来六月嘉。摇波红雾皱，转棹绿阴斜。
四望楼亭畔，新荷面面花。买隐入山林，云烟密且深。
松根支晚节，芦叶淡秋心。补屋蔽风雨，拥书罗古今。
偶然天籁发，吟韵答鸣禽。本是贫非病，翻因病更贫。
饥怜疏食乐，寒觉縕袍亲。穷鬼送文幻，寒儒应识眞。
交游自然少，聊伴老梅春。笑我招携者，都非与世宜。
春风三月酒，夜雨一楼诗。话以同心契，创忘剜肉医。
随时行乐好，趁未鬓成丝。几日清秋去，严冬渐觉深。
干坤归老态，风木入寒心。梦破诗魂返，愁多酒力沉。
来朝卜天气，犹未定晴阴。痛汝隔阳阴，频将梦里寻。
已灰殇子骨，未死爱亲心。烛影添哀泪，蛩声共苦吟。
那堪推枕起，凄绝又寒侵。老人难久寐，不是为宵深。
况被新愁搅，宁将旧梦寻。苦吟期月和，痛饮敌霜侵。
渐觉东方白，儿童正睡沉。斗室百空虚，中涵万卷书。
琴棋聊与共，贫病若相于。退处生人后，追维造物初。
马牛呼不管，吾自爱吾庐。良朋欣雅集，夜饮共招携。
胜会追陶谢，风流擅阮嵇。吟诗敲砚北，剪烛话窗西。
不觉星河耿，声声五夜鸡。偶尔理丝桐，如逢海山翁。
情移山尽处，韵入水流中。一曲神洲到，孤帆世界空。
先生化工意，随兴引仙风。步月访禅家，挥弦对碧纱。
俨然来远雁，相与落平沙。着指频频印，关情故故斜。
曲终尘俗洗，并不点些些。黑夜东洋里，红灯西屿头。
摇风围塔定，照水共波流。一岛浮光现，千航认影收。
安澜纪功德，长荷使君庥。不解贫而乐，唯期老者安。
岁时更漏急，人事酒杯宽。静夜鸣涛近，新秋带雨寒。
邻鸡催晓起，自觉怯衣单。乌笠红衫客，轻寒薄暖天。
杏花春意闹，柳絮别情牵。物色原无为，人心惯作缘。
不如归去好，山鸟几声连。草草凉亭上，敲棋兴不禁。
四围星度接，数着月光侵。先后关生死，兴亡尽古今。
局终分黑白，胜负了无心。多少骄人态，堪羞甚乞哀。
其余仍计算，不足几徘徊。大抵良人出，何尝显者来。
若教妻妾问，犹是落疑猜。探幽深处好，僻径少人行。
木古山中色，禽飞世外声。随风云意活，出水石痕清。
我有家焉想，锄茅可得成。奎璧烂华文，才名已属君。
骥驰应马率，鹤立肯鸡群。乍出竿头日，看梯石上云。
遥知横笔阵，扫却万人军。穷鬼枉劳送，读书儿本寒。
未开花富贵，且报竹平安。到老仍余拙，投闲便得欢。
永夜无纷扰，孤灯对古人。天心怜守拙，还我读书身。
业债为谁春，风流问夙因。云渠双粉翅，原是合花身。
栩栩欲何之，寻春得意时。芳心浑是梦，物化漆园知。
野寺半编茅，香烟久已拋。山僧寒补衲，懒把饭钟敲。
尔乃九皋禽，青天碧海心。可怜余瘦骨，懒向海天吟。
春夏秋冬客，琴书剑佩身。江湖劳卖拙，辜负故园春。
是港号清流，渔人无到港。今兹倏尔来，或者闻持蚌。
伊人秋夜里，露白又葭苍。我有一方想，水云何处乡。
弦中山月照，弦外水云归。一曲邈天际，太音希不希。
日上竿头早，风摇云影好。看他去化龙，且莫呼童扫。
画龙不点睛，不是防飞去。尔乃抱珠眠，传神何定处。
画虎不图山，伏来今已久。皈依此结缘，肯复思嵎负。
一望流沙白，居人近海堧。更无林与鸟，只有浪和烟。
星聚瞻陈实，诗成愧郑虔。主宾能扫榻，何地不欣然。
我马经行处，披沙得石泉。清光谁与匹，万古月轮圆。
晓雨细愔愔，春寒昼屡阴。征衣饶海色，诗句换蛮音。
生事依薯蔗，人家恃竹林。归耕无计得，惭愧劝农心。
海国秋光迟，出郭试一访。野花犹有香，碧草浑无恙。
十里见澄潭，环流抱清旷。树簪堤外影，山眉镜中样。
一篙划空明，水云互摇漾。可惜在蛮村，好景付孟浪。
是时风日佳，晴波绿犹涨。见说湖畔田，余润资酝酿。
耕余供牛租，钓罢足鱼饷。西顾语海若，回面漫相向。
万里安用驯，一沤自神王。吾侪洗眼来，未要烦供张。
地偏暂勾留，兴逸转惆怅。何当明月夜，还来听渔唱。
清风不入城，送我到东郭。城隅幽僻处，修竹好篱落。
谁家数亩园，一径通略彴。亭池未断手，黄垆已寂寞。
韩园稍高敞，位置苦参错。清泉更宜引，丛树须一廓。
草堂回向南，茅亭尚待缚。一笑悔多事，无人孰商榷。
且效袁丹阳，径造不须约。虽无荡云胸，终胜插尘脚。
竹里安行厨，深杯竞斟酌。醉卧君莫辞，流光不可捉。
夕阳散林影，送客噪双鹊。拦街唱铜鞮，儿童手空拍。
醉翁名酿泉，痴儿觅快阁。自非谢幼舆，谁宜置邱壑。
共有乘桴兴，曾邀作伴归。海云供画本，番雀识儒衣。
为我瓜期误，劳君鹤梦违。衙斋似僧舍，岁莫好相依。
白发悲何限，青毡计尚疏。安心原是药，引睡可无书。
园吏今为蝶，溪翁昨献鱼。加餐须努力，赢得腹如壶。
候馆谁牵马，行厨祗食鱼。异花惊绝域，修竹忆吾庐。
木客催寻药，波臣托致书。一沤如许借，自足不求余。
谁言井底泉，能应海上波。但看园中花，足知田间禾。
井枯少涓滴，花蔫无婀娜。顾此不足道，将奈吾民何。
昨来走群望，所惜冤白鹅。事急一投牒，祗恐遭神诃。
竟获允所请，谅我诚匪佗。枕上闻淅沥，疑是风声讹。
三更疏点布，四更急阵过。披衣起清晓，砌下成滂沱。
澄台一以望，海云高嵯峨。雷声起何处，隐隐鸣潜鼍。
郊原杂青碧，但见笠与蓑。灌瓜泯楚衅，插秧学吴歌。
即我不耕食，所得亦已多。长我旧栽菊，活我新种荷。
书池玩蝌斗，画壁怜蜗蠃。鱼游意已忘，鸟啼声更和。
讵谁慰勤望，并欲捐烦疴。呼奴酌白酒，劝客金叵罗。
香烟不盈寸，午梦忽已醒。漱口承落齿，蠹穴嵌珑玲。
前时辅车动，杌卼久不宁。今兹无所苦，豁如脱关扃。
因之悟化理，气候如毒亭。蛮方乏霜霰，冬卉繁郊垧。
亦有舍旁树，一岁叶再零。时至自勃欝，气散无留停。
人生非草木，造物劳我形。况复煎膏油，自燔以出馨。
不如扪吾舌，默坐存黄庭。所惜编贝状，渐次成零星。
存者锋亦敝，干莫非新硎。大胾与硬饼，竞欲欺伶俜。
稍迟更缺落，饮乳空余腥。急须为苦笋，脱此青衫青。
江上多芙蓉，胡为泛瀛海。迂哉任公子，坐钓知几载。
六鳌骨已霜，蓬莱竟安在。小池深尺余，枯萍黏礧磈。
汲井疏清泉，种藕将有待。经月无田田，颇疑圃师绐。
讵知晓镜中，两枝茁蓓蕾。绛裙足连跗，缃苞玉三采。
翡翠巢双栖，鸳鸯翼交彩。伟哉造物者，殷勤意无怠。
默识种花心，事半偿且倍。我无锦十重，又乏珠百琲。
惟应遂初衣，芰制纫兰茞。旁观见未曾，异种得毋乃。
花样竞翻新，一笑付真宰。回看修竹林，四序色不改。
平生注尔雅，虫鱼竞细碎。一为捧檄行，此事悄然废。
况兼婴痼疾，伏案气辄碍。遂欲弃笔研，恝如农舍耒。
终夕守一铛，此腹成药碓。秋风海上来，凉应苏病肺。
黄花虽未繁，绿橙已可爱。朝来食指动，寒蒲束几辈。
郭索非恶声，蹒跚有余态。老饕兴忽狂，忍俊不容耐。
检点尖团形，商量椒姜配。排日饮亡何，屈指佳节逮。
异乡风味恶，赖有故人对。小愈自宜防，大嚼未敢快。
庶无劝学误，差免雕虫悔。一触江湖心，扁舟渺鰕菜。
一缕上炊烟，连村欲暮天。竹林风扫秃，溪谷浪淘圆。
埤长分泉约，巫师剧社钱。独怜冬候暖，秧碧已平田。
日出能无事，风来便有情。归迟农节误，病久道心生。
枹屐行泥稳，椰冠试沐轻。园丁忘我在，荒秽任纵横。
木杪行人度，篱根稚子嬉。草荒眠鹿疃，风堕挂猿枝。
白屋贫如许，青山自不知。林端鸣络纬，能得几絇丝。
十月晓寒轻，搴帷问去程。野花檐外朵，蛮鸟树头声。
斥地时防晒，沙田近废耕。眼看流庽伙，何计活苍生。
荦确疲行役，肩舆得暂眠。邮程榕记里，番俗黍为年。
鲎柱通沟尾，蚝山出屋颠。乡心托飞鸟，已在夕阳边。
地辟洪荒近，天围渤澥宽。海云生处白，山雨晚来寒。
但足鱼羹饭，何须鲎壳冠。时清息烽火，有竹报平安。
炎徼时无准，经冬未作寒。白云蒸海热，碧树裹烟团。
晓市鱼虾贱，丰塍乌雀欢。郊西逢猎骑，为觅鹿皮冠。
岁事从人问，官声转自疑。贫缘安命早，病学养生迟。
对客常求药，归装只辨诗。犹余几两屐，未了一生痴。
竞渡空佳节，生还尚异乡。蛟龙虽未得，蒲柳总堪伤。
懒学灵均问，闲寻抱朴方。赬桐好颜色，回首惜年芳。
南海嗜宾门，初尝面觉温。苦饥如中酒，得饱胜朝餐。
种必连椰子，功宁比稻孙。瘴乡能已疾，留得口脂痕。
四野无行径，夜来只看山。风清闻犬吠，月皎待人还。
隐隐孤灯出，微微乱树闲。遥知门未掩，归去语云关。
绿渚幽芳袅，芰荷似鲜人。雨酣腮靓腻，露浥蕊沾匀。
娇滴红颜妒，香过画舫频。疏枝然火齐，密叶语禽身。
水面拖轻粉，花须净拂尘。迷离烟水渺，婀娜倍伤神。
鹆眼迷花雨，螺纹认墨烟。舌耕煤带润，笔耨铁应穿。
酿到心苗长，栽成意蕊妍。才堪分斗八，书拟贮仓千。
半亩三余积，微凹百获便。灾畬叨圣泽，染翰冠群贤。
赤熛扬明威，旱魃煽其怒。炎炳谁操持，阴阳失调护。
万里烧长空，四围燃火树。草木燋干枯，飞鸟不得度。
泉壑绝涓流，禾苗尽偃仆。仰食资东瀛，舟楫来何暮。
敢望盈箱求，翻遭闭籴误。一粒一酸辛，负挈满道路。
吁嗟中泽鸿，几为涸辙鲋。贤哉良司牧，下车询农务。
丰歉递相寻，灾祲亦定数。胡兹孤岛黔，奈何抱沉痼。
圣世宏宽仁，轻徭复薄赋。无如瘠土贫，风旱频年遇。
生计窘耕渔，颠连憯莫诉。我民竟何辜，对天默呼吁。
方版疏一通，云坛香一炷。有谪则祸予，莫俾民太苦。
忽然触石云，散作漫天雾。阴霾昼迷蒙，玉虎晨鸣呴。
列缺并飞廉，屏翳齐交互。须臾沛滂沱，岸谷倏崩注。
或为空中丝，或似草间露。连朝积霪霖，十日沃沾霔。
化泽遍均匀，天公周布濩。村墅沐新膏，原田发生趣。
农夫拜官赐，一祷逢甘澍。早谷余高粱，晚季卜秋获。
花生绵根荄，朱蓣长园圃。幸无台飓伤，又免蝗螟蠹。
米价渐渐低，粮运源源赴。更须惩奸商，专市亦可恶。
开仓议平粜，救荒良有具。驱鼠防穿墉，彻桑及未雨。
惭予枵腹谈，迂腐呈俚句。蒿目怜苍黎，空拳策富裕。
再三白当途，缓急慎所措。愿奉太平觞，讴歌乐含哺。
昔读宝俭箴，贵粟贱金帛。昔闻袁道宗，蠲赈上六策。
又闻林希元，荒政丛言摘。三便与三权，六急从所择。
自古以为然，周賙救囏厄。况兹斥卤区，民贫土更瘠。
年来遭旱灾，满地变焦赤。又被咸雨伤，狂颷起沙碛。
海枯梁无鱼，山穷野无麦。老稚尽尪羸，半登饿鬼籍。
丁男散流离，死徙无踪迹。所赖别驾仁，捐廉先施借。
向来失预防，社谷祇虚额。干隆十六年，官捐二百石。
移归台邑仓，陈腐实可惜。何不拨数千，存贮常平积。
平粜假便宜，采运收补益。兹法如堪行，从长一筹画。
炊烟卓午飞，乞火闻邻妇。涕泪谓予言，恨死乃独后。
居有屋数椽，种无田半亩。夫婿去年秋，东渡糊其口。
高堂留衰翁，穷饿苦相守。夫亡讣忽传，翁老愁难受。
一夕归黄泉，半文索乌有。嫁女来丧夫，鬻儿来葬舅。
家口余零丁，幼儿尚襁负。吞声抚遗孤，饮泣谋升斗。
朝朝掇海菜，采采不盈手。菜少煮加汤，菜熟儿呼母。
儿饱母忍饥，母死儿不久。尔惨竟至斯，谁为任其咎。
可怜一方民，如此计八九。恩赈曾几多，可能活命否。
救荒如拯溺，急须援以手。试问登山无，莫讶从井有。
譬诸过涉凶，灭顶濡其首。万灶冷无烟，环村空覆臼。
二鬴不供餐，三星常在罶。移粜开武仓，官惠亦云厚。
定价三百钱，准籴米一斗。转眼给已空，枵腹那能久。
求死缓须臾，望救争先后。明日天开晴，星缆到浦口。
绝处忽逢生，欢声呼父母。睹此应伤心，加恩谁掣肘。
翻作哀鸿吟，从旁商可否。乞为汉韩韶，休笑晋冯妇。
救荒如救灾，祸比燃眉蹙。杯水投车薪，燎原势难扑。
叹息此时情，鸟焚巢已覆。告急书交驰，请帑派施谷。
连月风怒号，滔天浪不伏。劳公百战身，悬民千里目。
愁无山鞠穷，疾奈河鱼腹。藜藿杂秕糠，终餐不一掬。
哀肠日九回，何处求半菽。见公如得父，幸免填沟渎。
去时编户口，稽查费往复。积困苏难迟，倒悬解宜速。
我亦翳桑人，不食黔敖粥。爱倩饥何妨，长歌以当哭。
安得劝发棠，加宾一万斛。康济大臣心，补助生民福。
海外生奇巘，球峦映晓霞。吐光争绣轴，悬彩斗红纱。
片片流丹染，层层紫色遮。佛头青未了，仙岛翠交加。
糁树辉连绮，蘸峰映郁华。方知霄壤阔，浮岛望中赊。
澎地称天险，闾阎少盖藏。频年风作飓，逐月雨求滂。
去夏逢奇旱，经秋值异荒。飞廉先震烈，卤霰忽飘扬。
嘉种荣随萎，穷檐膳莫偿。偏灾何太甚，生计预思防。
上告祈蠲赈，捐输借义仓。郡垣驰转报，府檄选贤良。
挽粟心诚亟，惊涛憩未遑。鲲身回棹险，鹿耳片帆张。
一至民皆喜，千村颂允臧。迨闻霓节莅，益慰翳桑望。
国帑携高舰，皇仁载画航。欢声腾海峤，福曜镇危樯。
嵵里欣先睹，茅檐忭异常。曩时临鄂渚，出守始襄阳。
教养人驯雉，栽培泽遍桑。黄州迎竹马，赤壁荫甘棠。
梓里神君颂，榕城治谱彰。鹭门歌草偃，澎岛被春光。
发粟周穷壤，分财散僻乡。鸿嗷咽以奠，鹄面转为强。
贫极筹加赈，恩深遍浩洋。得人兼审户，训俗本型方。
爱士殷提命，除顽重激昂。群僚叨奖借，守士益惭惶。
薪米储行灶，舆台裹宿粮。已惭无供帐，翻荷赐琳琅。
大集辉云汉，新诗织锦章。隆施书共画，妙品晋兼唐。
画节伫西指，安澜迓吉祥。勋名驰魏阙，峻秩擢封疆。
霖雨寰区洽，醲膏薄海翔。高深洵莫赞，沦浃总难忘。
俚语抒忱愫，微材沐直匡。丰熙期在迩，厦庇海天长。
遍履兰中地，番庄卅六多。依山茅盖屋，近水竹为窝。
众怪疑魑近，心顽奈石何。往来皆佩剑，出入总操戈。
酒醉欣摇舞，情欢乐笑歌。尊卑还可爱，男女实难讹。
八节无时序，三冬亦暖和。未能传五教，咸晓四维摩。
传芳休异种，五桂出同根。载锡光千古，友于庆一门。
凭将犹子祀，匪直比儿论。瑞应绵瓜瓞，遥知并实繁。
盛夏我将去，先生绣斧来。欲观君子化，以兹暂徘徊。
邂逅若畴昔，雄谈何快哉。清风弥岛屿，百辟式丰裁。
其如困羽檄，不待日追陪。我今整归棹，过从无嫌猜。
所念经营者，先事去祸胎。愿言一为别，幸无忽草莱。
番黎素无知，浑噩近太古。祇为巧伪引，讼争亦肆侮。
睚眦动杀机，其心将莫御。所幸弗联属，社社自愚鲁。
太上用夏变，衣冠与居处。使彼忘为番，齐民消党羽。
其次俾畏威，罔敢生乖迕。无虐无令傲，服劳安作苦。
恩胜即乱阶，煦嘘鼠为虎。所以王道平，不为矫枉补。
内山有生番，可以渐而熟。王化弃不收，犷悍若野鹿。
穿箐截人首，饰金夸其族。自古以为常，近者乃更酷。
我民则何辜，晨樵夕弗复。不庭宜有征，振威宁百谷。
土辟听民趋，番驯赋亦足。如何计退避，画疆俾肆毒。
附界总为戕，将避及床褥。凤山东南境，有地曰琅峤。
厥澳通舟楫，山后接崇爻。宽旷兼沃衍，气势亦雄骁。
近以险阻弃，绝人长蓬蒿。利在曷可绝，番黎若相招。
不为民所宅，将为贼所巢。遐荒莫过问，啸聚藏鸱枭。
何如分汛弁，戒备一方遥。行古屯田策，令彼伏莽消。
天子重海邦，宵旰念重洋。稔知民疾苦，经营固岩疆。
先生代巡守，旷典岂寻常。勿虚此行行，使命乃有光。
贱子虽不才，躬践戎马场。居东将二载，所见颇周详。
曾将前箸借，孽丑俘且僵。承索台湾咏，草此留别章。
狂言失忌讳，意念则深长。荛采檄有司，白简上朝堂。
敉宁纪功德，山水并苍泱。急柝深宵警，羁人梦欲惊。
声传街十二，冷逼夜三更。入耳风初峭，关心月尚明。
余音流野外，断续和鸡鸣。清景媚霁月，斜阳半翠微。
白云叠巘崿，片片相因依。游子思故乡，千里眺郊畿。
园禽知气候，池草生方菲。幸睹景物好，转觉年岁非。
美人叹迟暮，伤心知者稀。安能驻华发，朱轮不西归。
寄语同心客，无负此春晖。玉宇清如洗，孤航泛碧宫。
一泓秋水迥，几度薄颸融。别浦疑浮鹫，闲云落远鸿。
舟驰纹皱碎，舵转岸西东。玉杵村催月，邻腔客坐风。
惟君才卓荦，事业表堂皇。闽峤拊循遍，路岐姓字香。
昨予衔新命，仍复到海疆。旧雨欢同地，藉商济时方。
伟哉贤刺史，僚属共瞻望。偻指永朝夕，三过夏日暄。
正拟资规画，言将返鹭门。君殷榆柳思，谓可谢笼樊。
鲲身与鹿耳，依依雨露恩。相戒息波涛，鸣橹送朱轓。
计日趋彤庭，天颜应有喜。嘉乃守东宁，下车走狂兕。
果断锄稂莠，仁和护荪芷。番民勤力穑，菽粟如水火。
东南千里地，宸听歌乐只。尝读月令记，孟秋缮囹圄。
三年一空之，仁政群嘉予。汪汪千顷波，湛恩殆如许。
达尊遍海陬，津津数德齿。况予托素心，能无感独处。
独处追曩昔，会垣曾小住。君自长溪来，每每亲丰度。
君旋移三山，士民望风附。继握清漳符，四野溥甘露。
迟君向东来，今复看西渡。予虽筮仕久，治术未全谙。
惟君早练达，余绪更深湛。剖陈壮词色，倾听似饴甘。
月白风清夜，咨诹至再三。自此易分手，擿埴每怀惭。
重洋我两度，宣发半盈颠。天恩未一报，忽届无闻年。
黾勉修职业，此方稍静便。望君持节来，再布泽绵绵。
明春二三月，遮道迓名贤。登台披素抱，极目惕深衷。
鹿耳雄关险，鲲身铁锁崇。汤汤洪浪渺，霭霭白云蒙。
入手团团好，冰纨却暑氛。衣香风满座，鬓影月遮云。
读画怀秦女，吟诗悟汉君。莫教轻扑蝶，销损縠罗文。
颇有书生味，编蒲手自拈。招风来习习，遮雨滴纤纤。
柏子松花共，荷香竹影兼。偶然挥扇坐，不觉似陶潜。
海物虽惟错，烹鱼共爱唇。吞钩前日屡，送酒此时频。
巨口应争羡，丰颐倍可珍。不须耽丙尾，一种味偏新。
游戏习所移，因循过已积。上智不如愚，请歌三可惜。
鸩毒日以深，脂膏日以竭。金钱易粪土，耗用亦可惜。
误学韦苏州，晏起日已夕。一月得几日，分阴亦可惜。
揠苗伤苗根，泄水涸水脉。匆匆百年间，此身亦可惜。
寂寞无人处，蜘蛛结网多。琴床尘未净，镜匣恨难磨。
吐讶蚕为茧，张疑雀可罗。年年瓜果节，乞巧问星娥。
雨打风吹急，荧荧未减辉。纱囊真可贮，罗扇不须挥。
池上随波动，花间照客归。终含丹一点，光采莫嫌微。
元驹曾号蚁，白鸟亦称蚊。种本从鷏出，名还与鹭分。
蝇头同取象，豹脚独成文。异论思巢睫，残碑记露筋。
负山真有力，列市竞为群。雨陨常千点，雷轰忽一军。
乍疑歌翯翯，讵意睹棼棼。除恶由来尽，何防毒草熏。
十幅琅玕纸，裁为折叠新。无心求宋楷，有骨采湘筠。
仍合挥毫用，偏宜入袖珍。卷藏吾不悔，谁畅惠风频。
一羽何轻重，云霄万古神。顾荣今不见，诸葛彼何人。
海鹤知难睹，冥鸿那得亲。寥寥陈迹在，愁染庾公尘。
富贵浮云视，高歌步蓬瀛。朝种瓜五色，夕餐芝九茎。
山深足栖息，采药求长生。王乔云中舄，子晋岭上笙。
清泉煮白石，凌虚上玉京。抗志出尘表，何为恋干旌。
匡庐与天台，中多隐逸叟。日月明轩窗，烟霞带户牖。
杳无人迹到，名姓知谁某。得毋老与庄，列真自古有。
振衣千仞冈，天外任昂首。仙骨本珊珊，羽化诚非偶。
潜修志倘坚，乔松皆我友。青鸾集珠树，合鸣清且幽。
紫藤绕古柏，夭娇如蟠蚪。岩栖有高士，濯足临清流。
偶然发长啸，万壑松风秋。白鹤来云中，招我阆苑游。
褰衣揖黄石，挹袖从浮邱。沧桑无今古，日月常悠悠。
铁砂如鹿耳，有角暗回环。捩舵之元入，悬标曲折湾。
掉头挥扇去，衔尾摆帘还。天险舟人戒，台疆第一关。
君见鲲鱼否，如何幻作沙。星精浮落窟，水族聚岩洼。
濊濊罛齐下，团团港半遮。从来夸海错，利薮润千家。
牛皮今剥落，尚有赤嵌楼。狡狯成何用，沧桑不自由。
拦风窝曲室，蔽日冷雕甃。残照荒荒意，凄凉动客愁。
澎山非一状，独立纪金鸡。斗浪冲凹吼，迎潮拍窍啼。
映霞扬彩羽，倒日落丹梯。看尽重洋客，昂头欲指迷。
潭中天倒挂，况值月新浮。净色千寻练，澄痕一片秋。
心空人自朗，影落鸟生愁。恍惚昆明意，天然现女牛。
雁来迷绝塞，雁去昼新关。檨雨年年冷，桐烟片片闲。
林藏鸡爪啸，草猎鹿皮斑。圣化羁縻地，苍茫四眺间。
上沃三春润，洋宽一望迷。风驯芳草浪，雨酿落花泥。
司饁童携筥，忘机鸟集犁。西成先可庆，不辨地高低。
夭矫成旗尾，此山遂得名。秋高肥走兽，地旷骋番兵。
长镖夸上杀，劲弩斗先声。武事蛮獠晓，知几戒守营。
海国多奇卉，莲开待腊霜。池塘初梦草，菡萏已成房。
藕带芹泥绿，叶翻泮水香。地灵佳气萃，浓艳岂寻常。
太守将西渡，其言未必真。天聪明绝域，海国赖斯人。
隐慑无形患，初回有脚春。瀛壖百万口，造物岂非仁。
昔日王巢贼，频年赤嵌城。竹围坚似铁，壮士喜为兵。
马首唯予望，牛皮不战平。至今杨大眼，南北有威名。
东转鸡笼外，其名蛤仔难。蚕丛惊地裂，蛇瘴逼天寒。
蛮獠春旗出，儿童竹马看。昆仑三鼓夺，未似此行欢。
羽檄传天外，须臾离海东。旧棠依召伯，新稻赋张公。
天意无私覆，边防有异功。谁将军国事，为达帝王聪。
振策向平埔，已过茄藤港。瞥见小琉球，瀛海遥相望。
编竹起连廒，仓庚数千量。边海土虽瘠，近山地仍旷。
佥称归化后，我皇恩浩荡。番赋既全蠲，番丁不加饷。
更以所蠲租，一半给番养。老者亦已耋，少者日以壮。
共依覆帱中，尊亲永无忘。我职司拊循，谘诹颇谐畅。
暇日仍来此，勿使耕耘妨。矢尽粮空日，军心夜数惊。
秋深宵柝冷，残月照孤城。万生终自溃，人力胜天工。
齿可嚼铁碎，手能舒钩伸。谁知入搜獮，狺狺一群犬。
山色晓逾洁，溪声静自流。人言隔陇阪，犬吠出村陬。
细雨沾衣湿，轻寒动客愁。白云真可羡，舒卷在峰头。
风霜经饱历，岁月自荣滋。相见长如此，曾无凋落时。
绝顶多奇石，巑岏聚一丛。悬崖临巨壑，叠嶂吼长风。
屐折危栏转，筇支曲磴通。扶桑遥在望，落日晚潮红。
造化钟奇构，崇冈涌沸泉。怒雷翻地轴，毒雾撼崖巅。
碧涧松长槁，丹山草欲燃。蓬瀛遥在望，煮石迓神仙。
五月行人少，西陲有火山。孰知泉沸处，遂使履行难。
落粉销危石，流黄渍篆斑。轰声传十里，不是响潺湲。
弱水归帆远，惊涛日夜纷。青衫余蜃气，宝剑有龙文。
暂息沧州驾，还瞻故国云。钟声与禅诵，清响得重闻。
屡迟平安火，旋惊战鼓声。兵家轻胜负，群盗遂纵横。
白骨烟中戍，黄巾海上城。今宵望弧矢，闪烁向人明。
东海膏腴地，今年剧战侵。弭兵诸将责，宽赋圣人心。
鱼戏春云湿，鼍鸣海气深。裹疮怜战马，踯躅亦哀吟。
北郭通村径，闲情恣小游。市声喧海角，雨意暗溪头。
将卒安无事，乡愚抱隐忧。烧痕余草舍，防盗未曾修。
缥缈神仙境，层云片片堆。遥排依玉宇，偶出见银台。
鹤自冲烟破，鸾应拂雾开。九门方詄荡，五色共徘徊。
洞里氤氲绕，壶中日月回。霓旌舒复卷，风马往还来。
升降凭三岛，飘颻戏九垓。欲寻踪迹去，苍翠满蓬莱。
行年巳及笄，针线不自谋。好诵鲁论语，字义时讲求。
十九嫁王生，笔墨喜相投。本期赋偕老，何意咏栢舟。
结发甫年半，伤心逾百秋。不拒邻妇劝，但欲重姱修。
对镜理残妆，尺丝寻旧俦。红袖拂夫柩，辞亲一拜休。
有此节烈操，胡勿得天庥。假以梁鸿案，相与唱河洲。
锡以欧阳荻，岂忍绝箕裘。天欲名一妇，运不际其优。
王气中原尽，衣冠海外留。雄图终未已，日日整戈矛。
故国山河在，孝陵秋草深。寒云自来去，遥望更伤心。
昔与君别离，杨柳绿依依。今我来相思，雨雪已霏霏。
岁月易如驰，音书一何稀。相隔万余里，何从知音徽。
朝愁南浦云，暮惊孤雁飞。思君寝不寐，皓月透素帏。
中夜起踯躅，自屋霜四围。芳年度华月，良人归不归。
皎皎明月光，烈耿银河凉。牵牛为之阻，织女以仿徨。
相隔复几许，欲渡河无梁。旧愁未能释，新思萦其肠。
玉泪和秋风，盈盈遥相望。琼蕊何峨峨，郁彼山之阿。
采采盈怀袖，郁郁思谁何。怅望故闾里，冷冷归云过。
天地如橐钥，日月如弹丸。群生于其间，役役不得安。
曲折循幽径，中峰信可观。涧阿纡以旷，松石邃而寒。
禅定花香异，机忘鸟语欢。如何窥道意，夕照有遗丹。
草庐亦已陋，有竹便堪留。疏处可通月，寒时易感秋。
烦嚣入夜静，空翠一庭流。羡尔多高致，悠然学子猷。
自有开山斧，何愁荆棘迷。烟霞挑不尽，风月手相携。
看奕非逃世，行歌莫恼妻。那堪赓伐木，幽谷听莺啼。
未见千头树，先尝九瓣柑。金衣和露剖，玉液带香含。
柏署颁荣赐，鲰生得饱谙。徘徊归去晚，舌本尚余甘。
徙倚芝苔径，白云盈我衣。新花开欲遍，啼鸟散还飞。
笑逐山光入，醉携春色归。更余幽兴在，淡尔发清机。
凉风从西来，幽意散清晓。朝过湾里溪，午上龙湖岛。
岛势曲如盘，湖光澄似沼。水气忽荡摇，山云互缭绕。
遂有湖中龙，游戏现鳞爪。其上浣云亭，八角撑天表。
俯瞰岛与湖，一幅米家稿。坐久不知瘦，夕阳催归鸟。
因忆故园山，环湖青未了。廿年牛马走，湖山笑人老。
乃于瀛海外，好景恣搜讨。所得偿所失，自计颇不少。
凡事有夙缘，益悟造化巧。前望绿迢迢，天涯指芳草。
去年虎尾宽，今年虎尾隘。去年东螺干，今年东螺浍。
去县日以远，风俗日以变。顾此后垄番，北至中港限。
音语止一方，他处不能辨。头发顶上垂，当额前后剪。
发厚压光头，其形类覆碗。亦有一二人，公然戴高冕。
黑丝及红绒，缠之百千转。大有古人风，所惜双足跣。
男女八九岁，牙前两齿剗。长大手自牵，另居无拘管。
父固免肯堂，翁亦无甥馆。是处两三间，村庄何萧散。
高廪置平原，黍稷有余挽。所虑湿气蒸，驾木如连栈。
巨匏老而坚，行汲络藤瓣。溪水涨连旬，利涉身焉绾。
丰年百礼偕，疾病颠危罕。饮酒即高歌，其乐何衎衎。
淡水北尽头，番居之所纪。远者旬日期，近者一望止。
内地闽安洋，扬帆日暮抵。全台重北门，锁钥非他比。
闻昔王师来，负固犹未已。惧发阴平师，先截长江水。
降旗出石头，铁锁亦奚裨。空亡五镇兵，鬼队阴风里。
大遁八里坌，两山自对峙。中有干豆门，双港南北汇。
北港内北投，磺气喷天起。泉流势胜汤，鱼虾触之死。
浪泵麻小翁，平豁略可喜。沿溪一水清，风被成文绮。
溪石亦恣奇，高下参差倚。逾岭渡鸡笼，蟒甲风潮驶。
周围十余里，其番称姣美。风俗喜淳良，鱼盐资互市。
南顾蛤仔难，北顾金包里。突入红毛城，顾似东流砥。
南港武朥湾，科藤通草侈。摆接发源初，湜湜水之沚。
隔岭南龟仑，南嵌收臂指。鸡柔大遁阴，金包傍山矶。
跳石以为梁，潮退急如矢。山鹿虽无多，海菜色何紫。
又有小鸡笼，依附在密迩。凡此淡水番，植惟狗尾黍。
山芋时佐之，原不需大米。近日流亡多，云欲事耘耔。
苟其愿躬耕，何处无桑梓。窜身幽谷中，毋乃非常理。
大社虽八名，小社更累累。各以近相依，淮泗小侯拟。
何以尽倾心，圣朝声教底。我行至此疆，俯伏而长跪。
羊酒还其家，官自糗粮峙。殷勤问土风，岂敢厌俚鄙。
翠竹与松阴，千江一月沉。峰高云有意，树静鸟无心。
烟火城中望，僧徒洞里寻。岚光浮欲滴，最好是疏林。
空斋寂寞暮，琅峤涌潮新。硖险疑迷渡，声嘘乍报春。
雪山堆日暖，鼍鼓喊沙银。度云寒螺蜃，微飙动甲鳞。
海门奔似马，仙岛净无尘。独有江湖客，偏惊梦里亲。
韶光归汉苑，葵色丽江浔。欲壮三春景，长倾一片心。
日烘舒蕊赤，霞茜缀茎金。拨雾迎朝霭，披星送夕岑。
脚根犹自卫，尘翳漫相侵。倘得依丹陛，输诚在寸忱。
二月春光丽，东郊雨乍晴。野桥低白水，林鸟弄新声。
熳烂花茵遍，旖旎绿缛生。霞纹辉碧甸，爽气映孤城。
匝地春风暖，连天秀色明。徘徊青郭外，锦绣发蓬瀛。
截肪澄碧汉，溪色净深秋。淡池光拖练，轻沉渚浴鸥。
野平辉遍积，寒浸碧筛流。宵尽天香落，波摇兔影浮。
几重深浅树，一抹荻芦舟。骚客言归去，空潭落斗牛。
清风寒破衲，碧月冷香龛。雪压梅枝瘦，霜严鹤梦酣。
钟声林外散，爽气入烟岚。古寺空山里，悠然响远钟。
寒云生绝壑，冷气锁孤松。欲见僧踪杳，应惊鹤梦浓。
清音何处度，岭树隔重重。公序蜗庐伏，传胪庆状元。
编桥资折竹，渡蚁救倾盆。念恰关心切，功真以手援。
术能全蛾子，庇合藉龙孙。芥泛舟无异，苔封垤尚存。
安排成雁齿，依附等蜂屯。架槛同开网，衔珠解报恩。
群峰罗海外，秋夜月明时。光射鱼龙遁，寒侵鸟鹊疑。
凭虚劳永夕，顾影发清思。待取天香落，披襟重挹之。
只今芳草绿，千载有余清。辞荣趋散地，不谓隐慈云。
蘼芜平野阔，一望晓烟青。戍鼓催残月，樯旗泛落星。
轻舟宜浅濑，落叶见林垧。背指经过处，飞鸥已满汀。
我生犹未老，天意欲如何。日月双蓬鬓，干坤一放歌。
世途尽鸟笼，吾道在鸡窠。努力诸公事，中流漫逐波。
众鸟归飞暮，羊城孤客愁。一身萍底影，双眼水中鸥。
长夜空思月，无家始识秋。羡君轻去住，何计觅同舟。
何事买山隐，丹霞紫气高。东西双草履，风雨一絺袍。
仄径赖容屐，急流须着篙。重阳好风日，未敢学持螯。
匹马向巑岏，招摇强自宽。人生聚散易，吾党别离难。
计日思倾盖，临风羡整冠。我歌老骥罢，觅醉碎琅玕。
至日犹为客，愁中不记年。白沙增月色，古木废桑田。
买醉怅无侣，含凄独扣舷。故园宵梦里，歌舞老莱前。
一线初长日，狂吟独怅时。野花寒自发，山鸟集还移。
潮水应期至，霄云入谷迟。中流且击楫，莫遣榜人知。
隐约幽丛里，残墉岭外崇。新愁销嫩草，旧恨付凄风。
鹤有千年迹，人传百世雄。登堂还自慰，谩语古今同。
鲲身沙似雪，渔火夜团团。掩映星千点，斜联月半阑。
微明含宿雾，列焰照回澜。影拂寥天静，光横极浦寒。
遥瞻依水曲，细数隐江干。海国恬熙日，频闻唱晚欢。
象月凿为池，池清如月皎。芙蕖倚风开，月色含香渺。
鹿耳门双列，浮光耐远观。茫茫迷绝岛，淼淼涌层澜。
巨浪风中起，扁舟水上安。涵天连一色，隔岸叠千峦。
遣兴聊潜听，临流自得欢。蓬瀛当不远，槎泛对漫漫。
泮水澄如镜，荷花郁满池。飘香熏爼豆，耀彩映兰芝。
爽籁舒红萼，清流泛绿姿。淑陶君子品，景仰溯洄之。
思君惊妾梦，梦觉妾孤眠。孰惹思君意，哀鸣雁避弦。
忽睹银钩挂，窗前花影新。欲留难久住，妒杀画眉人。
别去纔三夕，重逢更可人。嫦娥临玉镜，照下晚妆新。
鹿耳潮来急，天门此要津。奇观开万古，好景在三春。
日暖涛翻雪，风和浪跃鳞。茫茫穿港口，滚滚拥江滨。
水鸟随波至，渔舟向岸臻。登楼时一眺，远望正宜人。
古寺缘城近，魁山外一峰。路回青叠叠，门隐翠重重。
竹雨喧秋叶，溪烟冷暮钟。闍黎饶种秫，幽杵乱声舂。
苍莽海天秋，孤城兀自留。乱舂鲲屿浪，独镇鹿门洲。
渡皆三篙水，潮平一叶舟。数声清角起，人在枕江楼。
赤嵌城临水，千年照夕阳。余辉流海国，斜影上台隍。
环顾皆昭烛，遥瞻似渺茫。归帆依岛屿，短笛起沧浪。
到处丹霞丽，无边紫气扬。东宁饶胜景，览古仰清光。
膏雨油然洒，名山淑景新。浮青凌碧落，含翠媚芳春。
岫霭云根湿，天和巘影真。锦屏怜竹后，万卉净无尘。
香剎凭游览，寻幽夜未归。松阴枝拂盖，谷转石当扉。
卷幔天河入，开窗月露微。梵音迎漏彻，旅梦觉酲违。
古树生秋色，层岚吐夜菲。浑疑天路近，科坐白云衣。
夜与轩同静，琴将枕共横。无聊人易倦，有忆梦难成。
风带疏钟度，云扶片月行。可怜童子睡，不解听秋声。
清波漾皓月，沉璧远衔空。山影依稀翠，荷花隐现红。
潭心浮太极，水底近蟾宫。莫被采菱女，携归绣幕中。
问俗竟如何，家家茅结庐。有村皆种竹，无地不通车。
秉穗赓多稼，鸡豚乐比闾。但令安作息，海宇即豳居。
地势青龙转，溪流黑水通。街新为斗北，社旧是螺东。
俗少嚣陵习，人敦礼让风。文明看渐启，士多气如虹。
门将开吁俊，馆更辟招贤。莫漫求人切，须从正己先。
无双才自裕，帷一学宜专。玉尺何由准，金绳本不偏。
望风钦九德，指日定三铨。乐育菁莪什，威仪菉竹篇。
分官迟命巽，立政早乘干。圣学唐虞绍，翘材遍八埏。
雁门春霭路，烟雨几重山。马迹遥程滑，樵歌冷韵间。
岚浮横瀑影，径曲绣苔斑。转折深林外，村庐湿翠环。
蕤宾初应律，安石丽榴花。雨染红疑蘸，日烘色倍嘉。
煌煌枝似火，烁烁蕊侵霞。眼着朱阑耀，辉连赤玉夸。
丹房标石苑，绛种忆张槎。摇曳堪凝目，陆离映翠华。
丛妍呈绿渚，烟景缀花朝。沦皱枝微蘸，波光影细描。
落英鱼认饵，浮叶蚁为舠。浥露斜偎岸，迎风弱俯桥。
低垂香欲滴，回映态如招。延伫寻芳处，婀娜入短桡。
万顷波涛涌，飞帆泛远空。迷离烟水里，缥缈有无中。
席挂前山树，歌闻别浦风。舟从斜日渡，人自碧霄逢。
一苇疑难即，千层望不穷。盛朝清晏候，雀鷁任西东。
汤汤无畔岸，入望势难收。没树疑浮芥，襄陵不辨邱。
障川须大力，作楫藉谁优。愿得长风借，言观破浪游。
极目沧江上，春潮傍晚生。浮来千顷碧，洊至万科盈。
有信随阳转，无心带雨惊。鱼龙看寂寞，凭眺有余情。
潭影湛明月，幽林芳径穿。参差数茅屋，隐约依林泉。
狺狺众犬吠，悞在桃源间。我来问耕夫，三五话桑榆。
为予指东道，溪边一草庐。竹篱半遮掩，门外杂果蔬。
客到坐谈久，烹茗款款留。矧复躭麴蘗，邀共饮丹邱。
田家风味真，鸡黍供绸缪。微醉憩林下，身世惭闲鸥。
往来镇自得，宿食奚所求。江湖信为乐，尽欲放轻舟。
斜阳悬古道，栖鸟争林投。相辞出门去，春莺啼不休。
悠悠远岫间，冉冉残阳夕。萡影透林明，余光环麓碧。
旋疑锦障宽，却讶罗纨窄。五彩耀龙文，千章辉凤翮。
晓霞球屿联，春雨丹山积。乘兴蹑高巅，众峰如列戟。
扫坟经北郭，拂面尽西风。伞逐飞禽舞，人从曲径通。
老牛眠竹巷，村妇爨林丛。饮罢农家酒，孤城落日红。
无数生灵济，蛟龙未许腾。潭心空印佛，山顶秃如僧。
寺僻云长锁，碑荒石不棱。俗肠何日洗，洗法问图澄。
无瑕君子德，追逐自含章。儒待珍争聘，人将玉比良。
惟贤知所宝，有美韫而藏。守璞神偏固，成圭行本方。
楚嗤珩问白，周咏瓒流黄。品贵金同式，才高尺细量。
他山资砥砺，汝器胜琳琅。得士班名笋，磨礲圣化彰。
八景居其一，诗人论沸腾。开心方见佛，无发岂真僧。
竹榻经多蛀，苔碑字有棱。剑沉龙已杳，空对碧波澄。
凤岭崎岖道，游人蹑屐行。跻云穿树隙，踏石越浮坪。
野鸟半知类，山花不识名。登临望无极，莽苍色纵横。
芦漪人欲渡，几曲鳖兴溪。浅沚飞沙鸟，深蓬叫野鸡。
岚横卑湿地，路入水云蹊。应是极南处，村遥草露迷。
天南遥极际，跨海一峰青。地近朝东水，人看拱北星。
千层通翠嶂，四面是沧溟。力致槟榔货，开山敌五丁。
精诚归帝子，大节凛冰霜。慷慨同千古，从容共一堂。
兰焚山失色，玉瘗土留香。卷地悲风至，萧萧起白杨。
竹院萧萧里，微风度碧栏。怀人花共瘦，踏月影同寒。
砧杵敲何急，衾裯梦觉单。长吟非有恨，只怕听更残。
辛苦远行人，寂寞溪山路。云水隔疏村，渺渺横烟雾。
鸡声出竹篱，高树滴微露。负耒有农夫，行歌临野渡。
竹筏散不收，一篙不知处。惊起白鸥飞，低拂芦花去。
庭东一树桃，庭西数竿竹。桃花春既穠，篱笋夏初绿。
爰有幽隐人，对之作迈轴。桃竹向时荣，斯人甘淡薄。
饮露餍晨蔬，采摘不盈掬。可当黄绮芝，霞炊石火熟。
可当夷齐薇，云煨青山斸。鸿飞远冥冥，寥廓无曲局。
莫食田间粱，谁能任拘束。所以君子修，清操常不辱。
穷居忘我拙，涉世懒逢迎。壁破牵云补，窗疏待月生。
蘧庐天地阔，尘事羽毛轻。好就杯中酒，狂歌一放情。
太史占星聚，元方启梦熊。三春欣岳降，五世庆闾充。
自顾惭痴叔，相期惜养蒙。昂昂千里骥，仲举此神童。
指点蜂窠里，房悬一角斜。春深香作国，日暖蜡为家。
世界真如蜜，楼台半是花。忽逢金翼使，为报午时衙。
趯趯螳螂斧，临风带怒行。一身腾去健，双臂劈来轻。
拒辙看呈勇，听琴讶变声。黄昏三径里，修月证前生。
的皪画帘前，萤飞不夜天。孤灯终弗灭，真火本无烟。
影为临风闪，光还冒雨燃。碧梧秋苑夕，流映绮罗筵。
跨灶先人事，君今数梦罴。不凡无忝祖，有兆卜佳儿。
立鼎齐三孔，摩天冠一时。瑞符丹穴凤，英物早怀奇。
夜深群动息，气凉暑渐无。坐觉幽意适，徙倚阁东隅。
正值新晴后，烟树稍模糊。沉沉半钩月，利露幽光孤。
遥望鹿耳门，隐隐平沙铺。少焉月渐升，纷射鼋鼍居。
错落渔火集，闪烁出菰芦。将与疏星杂，上下明空虚。
风静波不兴，海面一镜如。皑皑东方白，拍拍惊啼乌。
车服本酬庸，王臣励匪躬。不才何比数，盛世幸遭逢。
道际垂裳日，朝多补衮功。褰帷荣郭贺，布被卧孙弘。
吏重二千石，诗陈十五风。珙球来海外，金缯赐宫中。
忆昔瀛台宴，为郎画省东。追随承钜典，拜舞后群公。
捧出卿云丽，裁成御气浓。一麾居郡国，十载课桑农。
辱与循良列，知蒙特达隆。鹭门秋色好，鷁首绿波融。
扬激名难副，绥柔俗未同。格苗当舜代，兴学慕文翁。
背曝暄思献，天高恩更崇。鲛机输灿烂，凤尾并茏葱。
长短身虽称，伛偻趋益恭。颁从骠骑将，制自内司空。
寸草三春照，孤蓬万里踪。敢言章有德，祇识报无穷。
落日海天红，孤城一苇通。潮平轻荡桨，浪急半推篷。
不尽栖飞鹜，无边断续虹。几回思共济，举首待长风。
日落沧江好，挥戈射翠屏。半规谁点缀，孤嶂独娉婷。
残照浮金镜，斜阳篆玉硎。闲来欣晚对，凭几拾余青。
台南钟凤岫，雨送及时春。木德沾濡盛，土膏润泽新。
天晴苞起瑞，云散彩无尘。为报西畴急，更占霭吉人。
懒补窗栊隙，寒光缕缕通。棂疏应漏月，纸破定穿风。
霜积辉生白，灯挑影闪红。是谁勤苦读，映雪十年功。
一望青山近，微蒙不见家。只因归思急，那怕浪淘沙。
风起寒涛响，霞拖远岫明。暮烟埋野树，夜月照山城。
酒后诗情在，花前道气清。石床趺坐久，掩卷听钟声。
一池新水碧，万点夜星明。境静风敲竹，檐虚月照楹。
牢牢花犬吠，唧唧草虫鸣。宝鸭频添炷，铜壶漏二更。
嚼雪题新句，焚香净客心。天寒烟较重，云暗夜来深。
天冷茶声歇，衣单露气侵。孤灯人寂寂，聊写静观吟。
清磬一声外，频敲数韵诗。雪香梅暗吐，山回月来迟。
风起帘波动，更深露气滋。检书烧短烛，红影照离离。
月暗山无影，叶垂露有光。墙边梅吐白，篱下菊开黄。
斗酒娱寒夜，疏帘怯晚霜。挑灯红落烬，趺坐看金刚。
铜漏频推箭，银缸落尽煤。寒侵三径雪，烟重一技梅。
酒酌卜萄绿，茶烹瑞草魁。晨鸡三叠唱，晓色向东开。
江星云外落，海日地中来。水碧浮天镜，霞红照玉台。
几株枫树雪，数朵陇头梅。报晓钟初击，霜寒落叶豗。
雪黏千树白，霜染一林红。星落花垂露，更残雾卷风。
板桥苔路滑，海屿日华融。世界劳生事，干坤任转蓬。
月色随波涌，云阴落地流。水澄千里镜，天净十分秋。
鵷鹭飞芦渚，凫鷖立浪头。濯缨方自适，随意泛渔舟。
细雨萧斋夜，寒毡冷似霜。地炉频煮酒，倾尽一壶觞。
展卷翻细帙，挑灯对短章。文坛灵不抿，剑气吐光芒。
云暗风疏候，星明月晦天。松涛连夜响，竹树起寒烟。
石砌虫鸣急，霜篱菊尚鲜。垂帘宵独坐，睡去梦魂圆。
北匪戕官后，南疆恣劫攘。揭竿起伏莽，乌合成鸱张。
祭纛用人牺，顺天帜飘扬。蓦地纵剽掠，哀鸿目惨伤。
将官守火库，民勇护城厢。蔓延苏逆来，乘时跳陆梁。
勒金与封谷，冤惨不可当。大军快来苏，焚香祝上苍。
粤匪毒于贼，攻庄恣杀虏。列幕挂帅旗，榜起中军府。
主帜惟李受，伟中误为辅。飞檄调三军，分营并设伍。
溪南五百庄，一炬成焦土。我民竟何辜，风餐夜宿露。
呼天喊地来，栖身竟无所。死者纷狼籍，生者犹罹苦。
平公菩萨心，涕泣为招抚。援兵一旅余，时自郡南下。
行次楠梓坑，环宿王宫社。一卒警梦呼，有谍来谋夜。
起视贼纷纷，磔石浪掷瓦。急击枪连环，竟尔众避寡。
彼贼固无能，神助亦非假。陂城一挫衂，贼兽散纷纷。
拥兵火药库，一卒不出门。尔乃肆跳梁，啸聚再为群。
村庄罄劫掠，冤声不可闻。举头望青天，何时见官军。
惨兹离乱日，民命诚鸡豚。得胜通军号，绿叶插上头。
天寒夜昏黑，长驱过敌楼。如入无人境，北风鸣飕飕。
进薄焚前署，杀声喊咻咻。火炮连击之，逃生无处求。
隘巷遇民兵，飞弹红乱投。颠倒蒺藜内，截屠血涨沟。
鼠窜与鹿奔，星星急散休。谁提一旅师，逐寇出捕搜。
孽氛立扫净，逆竖敢稽留。如何再延蔓，猖獗为民忧。
县东有一境，号曰罗汉门。此地称粤区，贼伺为巢屯。
陂头既败北，兔窟营孔殷。爰集三千旅，旌旗扬风云。
伊谁献此策，苏逆计超群。扬威齐奋武，一战弃甲奔。
乃复持两端，擒渠约官军。嗟嗟苏大哥，狡猾犹如鼢。
原来豆变子，众唾不堪闻。凤姑谁家女，青楼之侠妓。
立马提金刀，轩袖时流视。簇拥少年男，盎盎花粉气。
观者列如堵，尔贼诚游戏。秃奴敢作贼，树帜冈上殿。
一阵袈裟兵，个个罗汉面。背负金观音，漫云佛助战。
菩萨如有知，汝曹岂得免。畏贼陈骑尉，分垒护陂城。
屯军北郭外，刁斗夜丁丁。未曾见一卒，那有贼谋营。
发炮击投树，官军空夜惊。数间火药库，僻在城东里。
环植竹四围，用以藏军器。堂堂翁游戎，潜身此依据。
贼来不出剿，干城枉尔寄。藉非民勇力，逆党何由避。
散财得民心，托公善为计。巨炮何年物，沈埋沙砾中。
斑驳久韬晦，猝获称神功。量弹装斗余，正苦药难供。
百斤由郡来，一试响彻空。霹雳喷天花，冲突滚火龙。
闻之皆胆落，逐寇走匆匆。幸哉此一隅，赖兹免粤锋。
北鄙功成后，南辕返旆时。盆香迎道路，父老望旌旗。
赫赫马提军，桓桓列虎貔。扬威扫孽竖，鸣钲震鼓鼙。
闻风贼股栗，一矢怕交驰。星散兽窜伏，执丑争戏之。
我民素知方，先驱义勇为。擒渠致麾下，曾不劳王师。
小隐隐城郭，檐前竹四帷。一庵花鸟趣，雅称闭门居。
万缘空了了，诗酒未忘情。寄兴青云外，琼楼开玉京。
梦中游八极，醉里傲干坤。觉悟浮生事，应知入道门。
太空云翳断，秋月一轮高。心静知缘少，诗清为兴豪。
诗酒含生意，都因凿窍忘。至人心若镜，应物绝迎将。
倚筇流水外，相对暮山青。月照芦如雪，风吹荻一汀。
溪月号寒蚓，秋镜响夜虫。凄清缠客思，离恨郁忡忡。
闭户诵周易，焚香清道心。爻词如可会，大象何难寻。
孤雁云边叫，啼猿月下闻。一声凄切调，寄意写回文。
太空浑不有，夜夜灿星图。经纬罗天地，无垣不拱枢。
潮汐期无爽，波涛吐纳中。降舛关地气，呼吸运相通。
月射阳精耀，星分日气光。至人凌倒影，夜夜月辉扬。
福图五十五，环极百神居。欲觅天门入，应观三纬书。
智极三天数，胸藏万卷书。诚明理尽彻，仰企石斋庐。
剀切详明疏，尤传罪己篇。莫将轻进议，漫自訾前贤。
学探贤圣域，秀节更能贞。天盖楼前月，长悬一片明。
紫阳真老宿，晚景造幽源。感兴斋居句，悔教枝叶繁。
山斗文章重，渊源出子舆。遗文盈箧笋，原道一篇书。
三读复性书，艰深亦颇解。感化策前修，一息勤无懈。
夏峰孙老人，讲学篡宗传。谢却蒲车诏，岁寒节益见。
超超陶靖节，松柏岁寒心。载咏南山句，孔颜乐趣深。
安乐全高节，津桥听杜鹃。清风千古在，观物到先天。
洒落心无累，光风霁月天。画图明太极，雅爱一溪莲。
一介书生耳，犹留发几茎。典型仍未坠，夕照晓村明。
浅水晴沙外，烟笼一树梅。香浮风韵细，魂度月华来。
半点无尘到，疏枝带雪开。琴心如可写，清梦共徘徊。
吸取清华露，如斟绿玉琼。心空秋月白，兴阔海潮生。
欲与梅为友，常随鹤作朋。偶来松树下，侧耳听莺声。
山耸千重绿，堂开一镜明。读来书几卷，坐到月三更。
滴滴三更雨，萧萧五夜风。衾寒惊梦觉，煤烬落残红。
月落江含白，更残雾卷风。烟消天气赤，海日一轮红。
好鸟时时过，柴门日日关。苔青从雨长，花闹任莺喧。
雨后添诗兴，花前破笑颜。知音千古少，得趣一心欢。
适意诗千首，忘情酒几杯。酣歌邀落日，索笑对窗梅。
意可香初爇，多情月照人。梦游非有待，随意上牛津。
吐尽英雄气，牢骚语不平。此心长炯炯，剑气九秋横。
月过山移影，风来韵有香。曲栏花正吐，一院露华凉。
迸下湘帘影，烧香坐月明。剑光腾匣白，寒气与秋清。
桂雾沉沉碧，茶烟缓缓腾。诗情江海阔，心事玉壶冰。
妙得鹅群趣，横斜任意挥。绿笺书去后，草法几人窥。
香雾风斜卷，茶烟水碧烹。梦中应化蝶，晓起爱流莺。
明月窥窗照，清风入户来。篆云抽缕缕，帘雾暖如煨。
日落沉西屿，风微入暮云。断霞千里碧，散作九霄文。
霜寒黄叶地，日暮碧云天。坐爱斜阳景，晴岩起夕烟。
秋水连天碧，红云接地阴。凭栏时一望，岛屿共浮沉。
波影摇江树，朝阳出海门。归舟何处客，款乃一声闻。
蟹眼声初咽，跳珠雪乱翻。清神与涤兴，玉水洒灵源。
铜漏随风永，青灯照夜长。恍然如有悟，星斗尽文章。
梦中游八极，悟景到三天。始探蓬壶事，翻惊日似年。
奥室门谁启，沉思妙入神。潜心生慧业，妙悟见天真。
理绪重重折，文思缕缕开。清机相引处，悟景豁然来。
若有神阴告，都缘思虑深。欲穷三圣业，须尽一生心。
屋角云堆墨，江阴日坠红。天低垂岸阔，树暗觉烟笼。
炎地寒无雪，疏林籁有风。月高惊梦起，两鬓乱如蓬。
月隐江天树，风吹海国云。断霞成散绮，归雁带斜曛。
枫落千山瘦，潮平两岸痕。氤氲香满座，雅爱爇思闻。
暮色苍然来，前山雾气埋。冷风侵暖榻，淡月照高台。
独鹤云边至，孤鸿海上回。岁寒珠树好，留汝共徘徊。
睡觉思懵懵，空山响夜蛩。湘帘筛淡月，竹树战悲风。
鹤岂离矰缴，鸿应脱网罿。乘桴如有意，一叶任西东。
蠹脱人惊幻，丹青幻益嘉。成群翻绿草，逐队醉红花。
带雨香须媆，迎风粉翅斜。一畦蔬叶化，四季彩衣夸。
逸兴来韩客，诗情忆谢家。双双分燕尾，恰好试春纱。
赴海水性急，截流山势横。忽然穿峡出，终古作雷声。
翻石沙俱下，危船鬼欲争。谁能任巨济，用此愧平生。
云根不坠地，牢落东山头。天风与海水，争激怒生疣。
断鳌足簸扬，支祈任沉浮。状若银河翻，回星漂斗牛。
又若乘杯渡，一粒乱中流。山水有常性，动静安足求。
呼龙与之语，掀髯嗔我尤。静极而动生，天地一浮鸥。
闻道此溪水，源头高且清。末流趋污下，本体失澄明。
淘汰人功尽，冲融天质呈。沧浪歌记取，勿易濯吾缨。
行役猫雾戍，驻马看秋光。天外碧山碧，地上黄云黄。
云黄稻已熟，家家刈获忙。笠子团团月，镰钩皎皎霜。
打禾苦且乐，歌声何悠扬。饁担罗田畔，妇媚依土旁。
儿童四五人，裸走拾穗狂。贪看不觉久，瞑色催夕阳。
一叟前致词，止我宿田庄。竹桥通柴门，灯火明草堂。
殷勤具鸡黍，从者饫酒浆。主人为我言，今年去年强。
谷额幸不蚀，米价闻颇昂。看看收成后，旧债一半偿。
意适笑言洽，称醉还倾觞。卧我新竹榻，茵铺稻藁香。
清绝无尘梦，一枕游羲皇。天明辞上马，简书心不遑。
孤舟来绝岛，万里望长安。江北秋风起，淮南暑气残。
天空丹叶下，日落白鸥寒。回首东溟外，凄清月一团。
已是清秋候，连朝觉早凉。人心寒未戒，天气暑初藏。
玉露沾珠箔，金风度画堂。绮罗纔欲换，刀尺且休忙。
纸薄窗微透，纱轻帐细扬。蟾光都一色，雁影自成行。
绿叶还经雨，黄花渐傲霜。会看交冷节，处处授衣裳。
物候临烟岛，年华处处同。灵旗迎帝子，璆佩响春风。
淑气归青柳，余寒付朔鸿。况逢晴此日，相庆卜年丰。
春自蓂阶发，趋跄鵷鹭行。明堂居左个，青玉祀勾芒。
耒耜先民力，羲和驭日长。微臣天万里，何以颂陶唐。
衰草含生意，郊原气自新。愿教青帝力，俾我有年春。
不侈污邪望，惟祈雷雨匀。大田幸多稼，宁止乐吾民。
隐隐西郊外，屯云渐彻天。欲为民望岁，正喜雨归田。
乐且从人后，忧宜自我先。试看阡陌上，禾黍已芃然。
社里朝朝出，同群担负行。野花头插满，黑齿草涂成。
赛胜缠红锦，新妆挂白珩。鹿脂荼抹惯，欲与麝兰争。
十里平铺练，孤城落照边。帆争云里鸟，人坐画中船。
浪撼鱼龙宅，盂悬上下天。远沙渔火起，点点聚寒烟。
渺渺烟波外，渔灯出远沙。如何天海畔，亦自有人家。
落影常骇鳄，当门不聚鸦。望中疏更密，知是屋参差。
鹿耳雄天堑，寒潮拍拍来。激涛翻白马，匝岸走春雷。
候月知宵涨，看波感后催。谁能慕宗悫，万里驾风回。
蛮岛亦飞雪，玲玲彻玉壶。经年寒不已，见月影俱无。
积素疑瑶圃，高空似画图。惟于炎海外，方觉此山孤。
高岛看朝旭，天鸡未发声。却将身万里，常起自三更。
宇宙尚曚昧，扶桑已极明。得为沧海客，先见日华生。
明霞散天末，灼灼浓于绮。试吟谢朓诗，分明拟得似。
远看孤屿间，疑自赤城起。何当遇刘郎，与之同徙倚。
宪府亭临海，风涛秋有声。当杯须百斛，危坐亦三更。
动地疑何决，掀天似岳倾。夜吟共宾客，不浅武昌情。
台因观海构，远水绿于萝。浩渺心俱阔，澄清志若何。
只疑天是小，更觉地无多。白雉梯航路，于今尚不波。
虽惭抚字拙，忧国愿年丰。苦魃方思雨，瞻云忽见虹。
几家堪食玉，此日更无风。斋沐桑林下，惟祈格上穹。
万事等云过，人生对酒歌。枕戈增慷慨，投笔悔蹉跎。
有感情难已，无端唤奈何。此身留报国，未许老烟蓑。
一剑跃波去，宝光时上腾。雄心怀壮士，瘦影渡游僧。
龙化津无迹，螺旋水有棱。还看射牛斗，印月见秋澄。
晓起登山陇，优游缓步行。日从峰隙漏，风自涧中生。
岚气千层润，岩泉一片清。纵观沧海外，帆影眼前呈。
地势高千尺，中间别有天。雌雄山互锁，清浊水交缠。
凤尾兰花秀，猫儿竹笋鲜。四时多雾霭，遥望与云连。
种竹苍松外，南桃遍野塘。花开如苇白，实结似梨黄。
障水当沙石，编篱固梓桑。微风吹叶动，作作露针芒。
一种澎湖石，非春亦作花。脱苞形磊落，吐萼势槎丫。
光怪添新样，嶙峋发怒葩。沧波银笋浴，西屿映流霞。
铁树生苍古，槎丫数尺高。枝柯盘柱砥，骨干类珊瑚。
屈曲叉文笔，崚嶒击唾壶。陶鎔逢世用，沧海网遗珠。
蔗圃千畦植，村农利溥长。节多如竹秀，叶密似葭苍。
揭揭风吹响，湛湛露酿浆。待当秋九月，处处献新糖。
迂拙存吾道，连朝自掩关。全家居瘴海，一槛接青山。
壮志消孤冷，闲身长傲顽。错携今日镜，照见鬓毛斑。
且住为佳耳，干坤此睫巢。远书三党滞，归梦十旬拋。
强舌艰蛮语，孤吟惹客嘲。诗囊忘手检，长挂白梅梢。
蘸墨题烟筱，分瓢荐水苹。短垣来月早，萧馆得鸥邻。
懒仆嫌花课，娇儿急瓮春。击鲜谋晚饭，门外自垂纶。
厅事长枯坐，前身倘老禅。狂名满烟岛，病骨滞蛮天。
束苇夸新笔，评茶试乳泉。重洋珠宝地，冷趣自年年。
自有名诗镇，潜蛟未敢腾。山青头似佛，月白影随僧。
顽石偏通窍，恬波不起棱。斯游非剑侠，一片道心澄。
画龙龙已去，龙去剑光腾。古迹谈名士，空山剩老僧。
回澜开宝镜，断石露圭棱。夜静星辰落，江天一色澄。
台阳膏腴地，一岁或三熟。可怜草地人，不得饱糜粥。
曩者城中来，曾见城中客。峨峨称大家，丹艧间金碧。
一统犹全局，群凶满四方。羯胡终猾夏，张楚亦称王。
盗国供私饱，焚台启夜行。可怜后庭妾，七日学宫妆。
湖上秋光老，君子意何迟。似有东篱约，来吟招隐诗。
绿叶浓寒露，红衣淡水湄。高山不可到，斯会宁易期。
赤嵌城头月，何知地下根。大难成硕果，未敢出降旛。
奇局天重创，原心帝有言。蛰龙能饮露，应感再生恩。
别后感书来，累多伤时势。结轖使义衷，忽恸卜式逝。
订交四十载，两世比纪群。沧海隔千里，岔岭思暮云。
合室饱白粱，更感汝殷勤。狂澜回既倒，银台看策勋。
旅食北郭园，款洽真弟兄。茅龙更三椽，西山爽气迎。
东瀛论门地，乐善公评多。多功能寡过，可以慰平生。
海东拥一砚，皐比亦足豪。时哉易白头，逝水看滔滔。
春明强别后，九日思题糕。少年当努力，为底名山逃。
双狗跟孤叟，不须童仆随。东风何习习，春日自迟迟。
梅似将笄女，莺如学语儿。招提人迹少，徐步独思诗。
沧海何茫渺，胜游不可随。醉因飞笺早，归为恋花迟。
吟啸惊菱女，溯洄伴鸭儿。想君看荷兴，写我五言诗。
雪压重关冷，江天俨一新。乍疑冰世界，顿改玉精神。
瘠壤皆生色，空山不染尘。寒光如可借，书幌历冬春。
波流旋不定，神物昔飞腾。遗迹寻荒寺，禅心证野僧。
藏形辞玉匣，余气露圭棱。明月空潭夜，寒光彻底澄。
捧读台阳记，欣然具大观。草花香最古，山水象难刊。
经济胸中透，纷华眼界宽。世情兼治策，敢作异书看。
一见即心契，关心只在诗。我却寡所谐，惟君独任之。
台阳十四策，海外写雄思。雄思何所寄，经济趁清时。
天地逆旅耳，此编传在兹。鸡林走商贾，声价不人欺。
卅载台阳记，千秋吏治关。运筹经口岸，持论抵眉山。
壮志凌烟上，儒臣赋槊间。去思碑并读，应望使车还。
海外犹浮海，天涯莫问天。光阴消岁月，身世渺云烟。
有笔题神境，无琴操水仙。闲鸥乐忘反，浪迹亦徒然。
晓登八卦山，归来读周易。掩卷一回思，山形尤历历。
磺溪有诗客，隐居于市闤。甘心执贱役，不肯事长官。
吟诗祇自适，不予俗人看。当年杨伯起，一顾空冀闲。
下士得知己，列肆为名山。读书识忠孝，万卷胸中蟠。
采花酿成蜜，百代供一餐。我昔幸得之，琅琅诵百环。
誓将付剞劂，用以表微寒。孰料霓裳曲，不许传人间。
神龙破壁飞，万古去不还。至今思片羽，激烈摧心肝。
海外数画笔，蔡君推第一。如何断三餐，不受千金值。
睥睨视公卿，风尘谢物色。自非逢高人，不肯留真迹。
传闻大风雨，山林昼昏黑。只身走荒崖，性命了不惜。
乃知画入神，妙不关笔墨。大造具化工，眼前取自得。
邱壑罗心胸，云水荡魂魄。半颠半迂间，此意谁能测。
先生无名字，不知何许人。折苇渡沧海，信脚行阳春。
当时富民侯，延座列上宾。筑堤兴水利，指授如有神。
功成不受赏，长揖辞金银。问名嗒然笑，再问言津津。
天地我父母，埏垓我乡邻。不夷又不惠，能屈亦能伸。
五柳非吾徒，甪里非吾身。孤山梅花婿，乃我有服亲。
言从大嵙崁，策杖加九岸。主人曰闻戒，兵卫资蔽捍。
初逢野番来，裸裎发披散。腰间皆佩牛，玃顾目殊睅。
颔之俾驯扰，亦自启笑粲。路转竹头角，昏黑榛莽乱。
丛丛罴可隐，敢以伏戎玩。当关一失险，枯朽尽为难。
蠢尔鸟兽群，亦有教猱叹。崩厓临绝涧，十丈山路断。
伐木仆其上，两涧遂中贯。下有千仞潭，奔流何滮涆。
峰峰高摩天，树树十围干。天日既蔽亏，瘴雾下浸灌。
想从洪荒来，辟此几昏旦。土松不成级，土滑步欲滩。
舆夫舁空舆，数步息喘汗。起落已万丈，问路殊未半。
日落叩营门，短衣不至骭。长揖未云已，军膳已罗案。
书生能健步，顾语一笑粲。谅知得渠魁，已誓不复叛。
贳其一衅鼓，觳觫弗敢窜。一朝杀廿人，厥状殊不悍。
攻心乃为上，枯骨固可惋。日日牛酒来，就抚欢未散。
书生亦何知，惟有默赞叹。惭非甲胄士，空尔弄柔翰。
卖鱼沽酒来，相知有三五。酣饮绿榕阴，拇战猛如虎。
醉倒夕阳西，不辨今与古。莫道囊无钱，明朝举网取。
卌载客台阳，沧桑感一场。白头遭乱世，赤手怕还乡。
有命何妨俟，无才只自伤。故人如问讯，诗酒尚颠狂。
努力自姱修，非但诗兼字。慎勿恃聪明，聪明多暴弃。
慎勿矜才华，才华招妒忌。廿四桃李春，九万鵾鹏志。
卌载客台阳，沧桑感一场。白头遭乱世，赤手怕还乡。
有命何妨俟，无才祇自伤。故人如问讯，诗酒尚颠狂。
郭泰同舟日，髯苏出狱年。天涯仍是客，胜侣尚如仙。
风定涛还响，烟销月再圆。凭阑观海意，谁为障东川。
富贵与神仙，撒手便归去。楼阁见五云，十洲更何处。
千万买青山，百万筑园墅。海天共结邻，黄鹤忽高举。
花石半生心，种松十围长。无限鸟投林，寒露滴清响。
人生如轻尘，随处欣所托。坐爱秋月明，不记春花落。
瀛岛出岫云，东海润霖雨。不负故乡心，忍望故乡树。
春风吹鬓影，草绿送君归。短笛一声远，轻帆千里飞。
棋前防落子，酒后任忘机。船到申江日，言寻白版扉。
令序逢元日，仁风沛紫宸。有生同贺岁，无物不含春。
政懋纯良绩，公原社稷臣。文明新气象，惠及海南民。
仁山营别墅，如在画图中。野鸟窥新绿，池鱼唼落红。
仙源差可拟，佳趣本难穷。时向闲庭立，浇花课小童。
层峦环缥缈，卜筑白云楼。献客猿投果，谈经石点头。
世情凭扰扰，天籁自悠悠。即此容高啸，烟霞物外幽。
扶梦过澎湖，晓起山在目。我来不恨迟，居然画屏宿。
古村嗜古士，谓是禹山川。结想海未通，纵览四千年。
东来气磅礡，列岛如星聚。类别分九夷，疆域各殊宇。
奇奇怪怪事，山经有未收。铸鼎象罔两，祇能镇九州。
君家住博桑，迢遥隔弱水。观书陋管窥，放胆论文史。
遗制详卉服，彷佛如见之。当日未开化，乃在狉榛时。
佛言婆娑洋，缥渺羌莫纪。或言毗舍耶，低徊无乃是。
喜君事考订，餍我见闻多。张华志博物，一一穷搜罗。
天地绚精华，今已区文野。铜鼓旧山河，有如披赤雅。
独抱同文感，钻纸惭蠹鱼。接君一席话，胜读未烧书。
山水得奇气，偶尔露精光。讵真有剑在，求之苦微茫。
或云池上树，其中有剑藏。未能衷一是，毋乃近荒唐。
我来刚好春，顾景惜匆匆。凭栏舒远目，入望烟水长。
过雨净如拭，鉴平波不扬。遥山亦竞爽，媚之以夕阳。
苔渍绿上壁，花分红过墙。惜弗逢月上，倒影看芙蓉。
独对太古巢，暮霭渐苍苍。不觉浩然叹，长歌慨以慷。
忆昔镡州住，曾传剑化龙。弗见雷从事，但闻滩石淙。
何况一潭水，残劫历沧桑。莫问荷兰人，牛皮地已亡。
读书贵有识，语焉矧难详。勿被古人欺，谬说横中肠。
一笑告来者，盲从殊可伤。物各有赋性，奈何桎梏之。
虽感刍豢恩，终生郁郁悲。引领盻云间，悠悠天际思。
听遍雨潺潺，始知身在客。薄酒支五更，浓愁敲一夕。
梦短惮海遥，云低讶天尺。不寐数邻鸡，零乱窗纸白。
吾爱魏高阳，刚健含婀娜。读书破万卷，突兀百城坐。
曾溯东澥舟，探奇出秦火。归来事着述，花管纷纷堕。
立说能劻时，其才今信颇。允作邦人瞻，大屯山峨峨。
厓岸我故人，同作洞天客。久饫惠连名，宝树森百尺。
道是苏程亲，又着孔李籍。至今犹耳鸣，一见感畴昔。
岳岳鲁诸生，穷经首已白。尊酒共瀛谈，差喜我心获。
吾乡山水区，屈指清溪最。每每湖邱田，一抹真如画。
今作汗漫游，相逢又海外。问讯故乡山，娓娓接清话。
更辟好家居，日日峰峦对。供君读奇书，悠然君庐爱。
人生不百年，一别年三十。相看两鬓霜，感此茫茫集。
君昔客桐城，翩翩盛豪侠。海上归故庐，一任灰成劫。
渡江春正芳，梅柳知汉腊。自绘辋川图，聊作尺蠖蛰。
矫矫云间鹤，冥冥天外鸿。飞行穿大陆，高举籋长风。
地涌金银气，人怀铁石衷。浮邱重袂把，博望定槎通。
思去愁千缕，摊来信两封。雄心随逝水，大事付飞淙。
激愤眦长裂，悲歌发上冲。恨无三尺剑，藉手斩元凶。
丧乱偏多感，尘踪叹转蓬。弟兄半零落，亲友各西东。
世界鲸波滚，羁栖燕幕同。天涯憔悴尽，顾影独书空。
搔首天难问，穷愁欲着书。才疏仍煮笔，哭痛未回车。
垒块销惟酒，风尘走似驴。何当无挂碍，息影入蓬庐。
不幸生斯世，苦疫甚苦贼。苦贼犹可避，苦疫无处匿。
不经丧乱苦，不识升平福。不遇旧恩宽，不知新法酷。